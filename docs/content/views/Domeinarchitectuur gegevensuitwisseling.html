<html class="frame"><head><meta http-equiv="Content-Type" content="text/html;charset=utf-8"><title>Domeinarchitectuur gegevensuitwisseling</title><script type="text/javascript" src="../../lib/jquery/jquery.min.js"></script><link type="text/css" rel="stylesheet" href="../../lib/bootstrap/css/bootstrap.min.yeti.css"><script type="text/javascript" src="../../lib/bootstrap/js/bootstrap-3.3.2.min.js"></script><link type="text/css" rel="stylesheet" href="../../lib/bootstrap/css/bootstrap.min.yeti.css"><link type="text/css" rel="stylesheet" href="../../css/model.css"><script type="text/javascript" src="../../js/frame2.js"></script></head><body><style>p,ul,ol {font-size: 14px;}h1 {color: #000088;font-family: "Open Sans","Helvetica Neue",Helvetica,Arial,sans-serif;font-size: 150%;font-weight:bold;}h2 {color: #000088;font-family: "Open Sans","Helvetica Neue",Helvetica,Arial,sans-serif;font-size: 120%;font-weight:bold;}h3 {color: #000088;font-family: "Open Sans","Helvetica Neue",Helvetica,Arial,sans-serif;font-size: 110%;font-weight:bold;}li {list-style: disc;}</style><div class="panel panel-default root-panel"><div class="panel-heading root-panel-heading"><b>Domeinarchitectuur gegevensuitwisseling</b></div><div class="panel-body root-panel-body"><h1> Inhoudsopgave</h1><p>
<table class="table">
<tr><td width =40>1</td><td><b>Inleiding</b></td></tr>
<tr><td>1.1</td><td>Aanleiding</td></tr>
<tr><td>1.2</td><td>Dit document</td></tr>
<tr><td>1.3</td><td>Relatie met andere initiatieven</td></tr>
<tr><td>2</td><td><b>Veranderfactoren</b></td></tr>
<tr><td>2.1</td><td>Beleid</td></tr>
<tr><td>2.2</td><td>Wet- en regelgeving</td></tr>
<tr><td>2.3</td><td>Ontwikkelingen</td></tr>
<tr><td>2.4</td><td>Knelpunten</td></tr>
<tr><td>2.5</td><td>Capabilities</td></tr>
<tr><td>3</td><td><b>Doelarchitectuur</b></td></tr>
<tr><td>3.1</td><td>Architectuurvisie</td></tr>
<tr><td>3.2</td><td>Architectuurprincipes</td></tr>
<tr><td>3.3</td><td>Verdieping: metagegevens<br>
<tr><td>3.4</td><td>Verdieping: communicatieprotocollen<br>
<tr><td>3.5</td><td>Verdieping: historie<br>
<tr><td>3.6</td><td>Verdieping: eventoriëntatie<br>
<tr><td>3.7</td><td>Veranderinitiatieven<br>
</table>
</p>
<h1>1 Inleiding</h1><h2>1.1 Aanleiding</h2>
<p>De overheid digitaliseert en dat roept vragen op over hoe overheidsorganisaties hun processen, gegevens en systemen moeten inrichten. De Generieke Digitale Infrastructuur (GDI) ondersteunt de digitale overheid met afspraken, standaarden en voorzieningen. In de MIDO governancestructuur werken overheidsorganisaties samen aan de doorontwikkeling van de digitale overheid en de GDI. Er is vanuit deze governance een <a href="https://pgdi.nl/files/view/82435cdb-9861-4a46-8152-288f666dc32f/gdi-meerjarenvisie.pdf">meerjarenvisie</a> en een <a href ="https://pgdi.nl/ado">Architectuur Digitale Overheid 2030</a> opgesteld die op hoofdlijnen beschrijft hoe de digitale overheid zich de komende jaren zou moeten doorontwikkelen. Deze architectuur wordt nader uitgewerkt in vier domeinarchitecturen op het gebied van interactie, toegang, gegevensuitwisseling en infrastructuur. Gegevensuitwisseling is het domein dat gaat over het uitwisselen van gegevens tussen de informatiesystemen van overheidsorganisaties en met andere organisaties. Deze gegevens worden richting gebruikers ontsloten in de context van het domein interactie. De beveiligde toegang tot gegevens is onderdeel van het domein toegang. Domein infrastructuur ondersteunt de andere domeinen met generieke voorzieningen, zowel software als hardwarematig.</p>
<p>Het uitwisselen van gegevens vindt op veel plaatsen en niveaus plaats. Het is een inherent onderdeel van wat organisaties doen. Het zou daarom een onderdeel van de cultuur, besturing en competenties van organisaties moeten zijn. In de praktijk blijkt dat organisaties er vaak onvoldoende aandacht aan geven, waardoor het uiteindelijk meer tijd en geld kost, onvoldoende aansluit bij behoeften van gebruikers en niet voldoet aan relevante wet- en regelgeving. Daarnaast zijn er allerlei ontwikkelingen die om aandacht vragen. Zo komt er allerlei nieuwe wet- en regelgeving vanuit Europa die aandacht vraagt en nemen de behoeften van gebruikers alleen maar toe. De Europese datastrategie stelt voor om gegevensruimtes in te richten die juridische en technische drempels moeten wegnemen voor het delen en hergebruiken van gegevens. De impact daarvan op overheidsorganisaties wordt steeds duidelijker, maar moet nog verder uitkristalliseren.</p>
<h2>1.2 Dit document</h2>
<p>Dit document beschrijft de domeinarchitectuur voor gegevensuitwisseling, als onderdeel van de Generieke Digitale Infrastructuur. Het is opgesteld in een interbestuurlijke werkgroep met vertegenwoordigers van verschillende overheidsorganisaties. Deze zijn ondersteund door bureau MIDO van het ministerie van BZK. Het beschrijft de ontwikkelingen en wet- en regelgeving en vertaalt deze naar een visie en kaders voor de inrichting van gegevensuitwisseling bij overheidsorganisaties. Het document is vooral gericht op enterprise-, informatie- en data-architecten bij overheidsorganisaties. Het document is een doorontwikkeling van een eerdere versie van de domeinarchitectuur, maar kent een bredere scope en een andere structuur en opzet. Gegevensuitwisseling is breder geïnterpreteerd dan alleen de technische uitwisseling; het is alles wat nodig is om ervoor te zorgen dat gegevens in een registratie beschikbaar zijn voor gebruik. Er is voor gekozen om de architectuur zoveel mogelijk in de modelleertaal ArchiMate uit te werken en de details ervan alleen on-line beschikbaar te stellen. Dit document is daarmee een samenvatting en verwijzing naar details die on-line te vinden zijn. De architectuur wordt on-line ook doorontwikkeld en beheerd in <a href="https://github.com/minbzk/gdi-gegevensuitwisseling">GitHub</a>, waardoor de meest actuele versie daar te vinden is. Daar zijn ook bestanden te vinden die direct kunnen worden ingelezen in het Open Source modelleertool Archi.
</p>
<p>Deze domeinarchitectuur heeft een relatie met de andere domeinarchitecturen, de Architectuur Digitale Overheid en NORA. Met name de domeinarchitectuur toegang is sterk gerelateerd aan deze domeinarchitectuur, omdat gegevens die worden uitgewisseld in veel gevallen gevoelig zijn en om toegangscontrole vragen. Er is bewust voor gekozen om geen delen uit de domeinarchitectuur toegang in te kopiëren in deze architectuur, zodat er één duidelijke bron van informatie over toegang is. De consequentie hiervan is dat lezers wordt gevraagd om de <a href="https://github.com/minbzk/gdi-toegang">domeinarchitectuur toegang</a> ook te lezen om een volledig beeld van gegevensuitwisseling te krijgen. Deze domeinarchitectuur is nadrukkelijk afgestemd op de <a href ="https://pgdi.nl/ado">Architectuur Digitale Overheid 2030</a> en de <a href="https://www.noraonline.nl">NORA</a>. Hierdoor is deze domeinarchitectuur te beschouwen als een doorvertaling en concretisering van deze overkoepelende architecturen.</p>
<p>De architectuur is ingedeeld in drie onderdelen: veranderfactoren, doelarchitectuur en bijlagen. De veranderfactoren geven richting aan de architectuur. De doelarchitectuur is de inhoud van de architectuur zelf, in de vorm van een visie, architectuurprincipes en verdiepende hoofdstukken op het gebied van metadata, communicatieprotocollen, historie en eventoriëntatie. In de bijlage zijn meer algemene modellen en beschrijvingen opgenomen van de functies, objecten, voorzieningen, standaarden en begrippen die van toepassing zijn op gegevensuitwisseling. Het beschrijft ook de relatie van de architectuurprincipes met de Architectuur Digitale Overheid en NORA en de deelnemers van de architectuurwerkgroep die hebben bijgedragen aan de totstandkoming van dit document. De architectuur moet vooral worden gezien als een beschrijving van algemene best-practices. Ze geven richting aan ontwerpkeuzes die in programma's en projecten worden gemaakt. 
</p>
<h2>1.3 Relatie met andere initiatieven</h2>
<p>Er zijn allerlei andere initiatieven die zijn gerelateerd aan gegevensuitwisseling. Het belangrijkste programma dat er op het moment van schrijven van dit document loopt is het programma Federatief Data Stelsel (FDS), als onderdeel van het programma Interbestuurlijke Data Strategie (IBDS). Er is regelmatig afgestemd met programma FDS om ervoor te zorgen dat er geen conflicten en overlap ontstaat. De nadruk in programma FDS ligt op het inrichten van een overheidsbreed stelsel voor basis- en sectorregistraties. De nadruk in deze architectuur ligt op het in meer algemene zin beschrijven van hoe met gegevensuitwisseling wordt omgegaan.</p>
<p>Andere belangrijke programma's die impact hebben op gegevensuitwisseling zijn het programma Regie op Gegevens, het EDI programma en het programma Single Digital Gateway (SDG). De eerste twee programma's hebben onderling een sterke relatie, omdat ze eigenlijk beiden aandacht geven aan de implementatie van de nieuwe eIDAS verordening en het gebruik van European Digital Identity Wallets. Er is afgestemd met deze programma's om dat wat hierover duidelijk is in de architectuur een plek te geven. Dat geldt ook voor het programma Single Digital Gateway, in het kader waarvan het Once Only Technical System (OOTS) wordt geïmplementeerd.</p> 
<h1>2 Veranderfactoren</h1><p>Dit hoofdstuk geeft een overzicht van de veranderfactoren die richting geven aan de architectuur. Het beschrijft de belangrijkste beleid en wet- en regelgeving die van toepassing zijn, de ontwikkelingen die spelen en de knelpunten die er op dit moment bestaan. </p><h2>2.1 Beleid</h2><p>De domeinarchitectuur beschrijft een aantal belangrijke beleidsdocumenten die invloed hebben op gegevensuitwisseling. Overheidsorganisaties zouden zich bewust moeten zijn van dit beleid en dit mee moeten nemen in hun eigen beleidsvorming.</p><table class="table table-striped table-hover table-condensed"><tbody><tr><td width=200 class="convertlinks no-margin eerstekolom" style="white-space:pre-wrap"><a href="..\elements\id-3d7e751ab3ee4bd9957778c8b15b2826.html">GDI-Meerjarenvisie 2024-2028</a></td><td class="convertlinks no-margin tweedekolom" style="white-space:pre-wrap">Deze meerjarenvisie biedt in eerste instantie inzicht en overzicht in de relevante politieke, beleidsmatige en technische ontwikkelingen, ook internationaal, en geeft op basis daarvan richting aan de doorontwikkeling van de GDI. Ook benoemen we de principes en uitgangspunten die we hanteren bij de stapsgewijze realisatie van de beschreven ambities. Het MIDO is daarmee de concretisering van datgene wat we interbestuurlijk gezamenlijk willen organiseren aan afspraken, standaarden en voorzieningen om de ambities uit de Werkagenda Waardengedreven Digitaliseren waar te maken.</tr><tr><td width=200 class="convertlinks no-margin eerstekolom" style="white-space:pre-wrap"><a href="..\elements\id-fa9eb26057db4ff4927738de1817992d.html">I-strategie Rijk</a></td><td class="convertlinks no-margin tweedekolom" style="white-space:pre-wrap">In deze I-strategie 2021-2025 staan de gezamenlijke prioriteiten van de Chief Information Officers (CIO’s) van het rijk voor de informatievoorziening. Iedere prioriteit is uitgewerkt in een aantal actiepunten. Data is een expliciet aandachtspunt in deze I-strategie. Datamogelijkheden zijn geen sluitstuk, maar het vertrekpunt. Met data zijn we in staat om onze processen te verbeteren en vernieuwen, en betere en innovatievere besluiten te nemen. Ook zijn we wendbaarder wanneer we door inzet van data sneller inspelen op maatschappelijke veranderingen.</tr><tr><td width=200 class="convertlinks no-margin eerstekolom" style="white-space:pre-wrap"><a href="..\elements\id-928b375bba17435d987ba454fdbad2fb.html">Interbestuurlijke Datastrategie</a></td><td class="convertlinks no-margin tweedekolom" style="white-space:pre-wrap">De interbestuurlijke datastrategie schetst op hoofdlijnen hoe de overheid met data maatschappelijke opgaven beter kan adresseren, waarbij risico’s van datagebruik goed worden afgewogen. Daarnaast bevat de datastrategie eerste suggesties voor verdere uitwerking van systeemfuncties. De IBDS is het resultaat van nauwe samenwerking tussen departementen, uitvoeringsorganisaties en koepels van medeoverheden. Samen zetten zij met deze strategie een ambitieuze stap. Eén van de middelen bij die strategie is het opzetten van een Federatief Datastelsel (FDS): een geoptimaliseerd stelsel voor het verantwoord gebruiken van data uit verschillende databronnen. Het doel is dat het stelsel via afspraken en oplossingen data beschikbaar maakt voor zo breed mogelijk gebruik. </tr><tr><td width=200 class="convertlinks no-margin eerstekolom" style="white-space:pre-wrap"><a href="..\elements\id-5e4d1838f3ef49bf83e16535aee600e2.html">Werkagenda Waardengedreven Digitaliseren</a></td><td class="convertlinks no-margin tweedekolom" style="white-space:pre-wrap">Als we willen dat digitale technologie vóór onze samenleving blijft werken, als we kansen willen benutten en risico’s willen mitigeren, dan moet digitalisering waardengedreven en mensgericht zijn vormgegeven en moeten we als samenleving, bedrijfsleven en overheid samen optrekken. Het kabinet heeft hier werk van gemaakt, onder meer door een eerste coördinerend bewindspersoon voor Digitalisering aan te stellen die met haar collega-bewindspersonen deze waardengedreven digitalisering verder vormgeeft. Op 4 november 2022 is de Werkagenda Waardengedreven Digitaliseren aan de Tweede Kamer aangeboden. De Werkagenda is een uitwerking van elementen uit de brief Hoofdlijnen Beleid Digitalisering met concrete doelen en acties. Hij omvat 5 sporen: meedoen, vertrouwen en regie in de digitale samenleving, een goede digitale overheid en het versterken van de digitale samenleving in het Caribisch deel van het Koninkrijk.</tr></tbody></table><h2>2.2 Wet- en regelgeving</h2><p>De domeinarchitectuur beschrijft de belangrijkste wet- en regelgeving die van toepassing is op gegevensuitwisseling. Dat betreft met name nieuwe wet- en regelgeving vanuit Europa, inclusief de Nederlandse invulling daarvan, gegeven dat dit een belangrijke bron voor verandering is voor gegevensuitwisseling. De wet- en regelgeving is in de architectuur doorvertaald naar capabilities die beschrijven wat overheidsorganisaties zouden moeten kunnen om deze te implementeren. Het is ook expliciet gekoppeld aan de architectuurprincipes die een belangrijke bijdrage leveren aan het implementeren  van deze wet- en regelgeving.</p><table class="table table-striped table-hover table-condensed"><tbody><tr><td width=200 class="convertlinks no-margin eerstekolom" style="white-space:pre-wrap"><a href="..\elements\id-c5dc7e3513124ee19ef0e7c2aa6870ba.html">A European strategy for data</a></td><td class="convertlinks no-margin tweedekolom" style="white-space:pre-wrap">Vanuit de Europese strategie voor data wil de Commissie de ontwikkeling van gemeenschappelijke Europese dataruimtes in strategische economische sectoren en gebieden van algemeen belang bevorderen. Deze sectoren of domeinen zijn die waar het gebruik van data een systemische impact zal hebben op het hele ecosysteem, maar ook op burgers. De EU-brede dataspace is waar alle aspecten uit de hiervoor genoemde DGA, DA en Open datarichtlijn tot praktische uitdrukking komen. In de visie van de Europese strategie voor gegevens is de totstandbrenging van gemeenschappelijke, interoperabele gegevensruimten in de hele EU in strategische sectoren gericht op het wegnemen van juridische en technische belemmeringen voor het delen van gegevens door de nodige instrumenten en infrastructuren te combineren en vertrouwenskwesties aan te pakken door middel van gemeenschappelijke regels.</tr><tr><td width=200 class="convertlinks no-margin eerstekolom" style="white-space:pre-wrap"><a href="..\elements\id-9ef1061901a14e499d7d4b20ac79eed5.html">Data Act</a></td><td class="convertlinks no-margin tweedekolom" style="white-space:pre-wrap">De Data Act beschrijft wie waarde kan creëren uit data en onder welke voorwaarden. Het voorstel beoogt het gebruik van data te bevorderen en te verzekeren dat de waarde uit data gelijkwaardiger wordt verdeeld over de partijen die deelnemen aan de data-economie. De act geeft een reeks essentiële vereisten om interoperabiliteit mogelijk te maken tussen dataspaces en data verwerkende diensten. Zo moeten data inhoud, structuur, licenties, verzamel-methode, kwaliteit en onzekerheden gedocumenteerd zijn, evenals datastructuren, formaten, classificaties, API-beschrijvingen etc. De EC kan verdere regels stellen en standaarden vereisen. De regels streven interoperabiliteit en portabiliteit na op zowel transport, syntactisch, semantisch, beleid en gedragsniveau.</tr><tr><td width=200 class="convertlinks no-margin eerstekolom" style="white-space:pre-wrap"><a href="..\elements\id-50114aa8a6524532982326fe08b7dd17.html">Data Governance Act</a></td><td class="convertlinks no-margin tweedekolom" style="white-space:pre-wrap">Deze verordening is het eerste wetgevend voorstel uit de Europese datastrategie en heeft als doel databeschikbaarheid voor hergebruik in de EU te faciliteren door vertrouwen in data-tussen-personen te vergroten en datadeelmechanismes in de EU te versterken. De verordening heeft vier hoofdonderdelen: hergebruik van beschermde data in het beheer van openbare lichamen, voorwaarden voor datadeeldiensten, data-altruïsme en een Europese Data Innovatie Raad. Daarnaast gaat de verordening in op handhaving en toezicht en de internationale datastromen die verbonden zijn aan bovenstaande onderdelen.</tr><tr><td width=200 class="convertlinks no-margin eerstekolom" style="white-space:pre-wrap"><a href="..\elements\id-573d85f01b6f46fda9cabc5589ca2ed4.html">General Data Protection Regulation</a></td><td class="convertlinks no-margin tweedekolom" style="white-space:pre-wrap">Deze verordening standaardiseert de regels voor de verwerking van persoonsgegevens door particuliere bedrijven en overheidsinstanties in de Europese Unie. Het doel van de verordening is het garanderen van de bescherming van persoonsgegevens binnen de Europese Unie en het waarborgen van het vrije verkeer van gegevens binnen de Europese interne markt. De verordening heeft rechtstreekse werking en hoeft niet geïmplementeerd te worden in de Nederlandse wetgeving. In Nederland staat de verordening bekend als de Algemene Verordening Gegevensbescherming (AVG).</tr><tr><td width=200 class="convertlinks no-margin eerstekolom" style="white-space:pre-wrap"><a href="..\elements\id-38fe544576bc441ba1b6838f6e46cf79.html">Interoperable Europe Act</a></td><td class="convertlinks no-margin tweedekolom" style="white-space:pre-wrap">Deze Europese verordening heeft als doel om de samenwerking en digitale uitwisseling tussen overheidsorganisaties in de hele EU te verbeteren. De inzet van het kabinet op de Interoperable Europe Act is dat burgers en bedrijven in de toekomst laagdrempeliger en sneller bediend kunnen worden bij het aanvragen van diensten. De verordening doet dit onder andere door het stimuleren van het delen en hergebruiken van bestaande softwareoplossingen, het afspreken van standaarden en het delen van goede voorbeelden tussen lidstaten. Door analyses te verplichten bij nieuwe wet- en regelgeving worden interoperabiliteitsproblemen eerder in het proces gevonden, voordat wetteksten definitief zijn. Digitale overheidsdiensten die goed samenwerken zijn cruciaal voor het vertrouwen van burgers in de overheid. Het European Interoperability Framework (EIF) is een belangrijke pilaar onder de verordening en zal worden gebruikt als toetskader.</tr><tr><td width=200 class="convertlinks no-margin eerstekolom" style="white-space:pre-wrap"><a href="..\elements\id-bf619cca807b4a0a90645c38cc5045ad.html">Open Data Directive</a></td><td class="convertlinks no-margin tweedekolom" style="white-space:pre-wrap">In de open data directive is ingezet op het volledig kunnen benutten van het potentieel van overheidsinformatie ten behoeve van de Europese economie en samenleving door de richtlijn aan te passen aan de nieuwste ontwikkelingen op het gebied van databeheer en -gebruik. De wet hergebruik overheidsinformatie is de Nederlandse vertaling van de Open Data Directive. Het bevat regels inzake non-discriminatie, tariferingsbeginselen, exclusiviteitsregelingen, transparantie, licenties en praktische hulpmiddelen die ervoor moeten zorgen dat overheidsinformatie kan worden opgezocht en hergebruikt. In een nieuwe verplichting om het hergebruik van algemeen toegankelijke overheidsgegevens mogelijk te maken, is de uitbreiding van de werkingssfeer van de richtlijn tot documenten van openbare bibliotheken, musea en archieven, en standaardregels om de vergoedingen te beperken tot de marginale kosten voor de reproductie, de verstrekking en de verspreiding van informatie toegevoegd en openbare instanties werden verplicht transparantie te bieden over de regels en voorwaarden die zij hanteren.</tr><tr><td width=200 class="convertlinks no-margin eerstekolom" style="white-space:pre-wrap"><a href="..\elements\id-df765b2f0c9c41ccb28bb3f3b71b180a.html">Single Digital Gateway</a></td><td class="convertlinks no-margin tweedekolom" style="white-space:pre-wrap">De SDG moet ervoor zorgen dat iedereen in de EU op dezelfde manier toegang heeft tot digitale overheidsdienstverlening. In de SDG-verordening staat welke informatie en procedures online aangeboden moeten worden en vanaf wanneer dat moet worden gedaan. Het portaal Your Europe is de centrale toegangspoort en verwijst gebruikers door naar de juiste websites in de verschillende lidstaten. Via Your Europe kunnen burgers en bedrijven op een eenvoudige manier betrouwbare informatie vinden over overheidsdiensten,-producten en -procedures in Europa. Sommige procedures kunnen ze bovendien online doorlopen. Bij het verlenen van toegang tot procedures is het Once-Only Principe (Eenmaligheidsbeginsel) van belang. zodat burgers, instellingen en bedrijven bepaalde informatie slechts één keer hoeven aan te leveren aan overheidsorganisaties. </tr><tr><td width=200 class="convertlinks no-margin eerstekolom" style="white-space:pre-wrap"><a href="..\elements\id-fbb841b923474ff48c4177ea731ef2a4.html">Wet digitale overheid</a></td><td class="convertlinks no-margin tweedekolom" style="white-space:pre-wrap">De Wet digitale overheid faciliteert de implementatie van de eIDAS verordening in Nederland. Het regelt dat Nederlandse burgers en bedrijven veilig en betrouwbaar kunnen inloggen bij de (semi-)overheid. Daarmee wordt bedoeld dat burgers elektronische identificatiemiddelen (eID) krijgen met een substantiële of hoge mate van betrouwbaarheid. De wet bevat ook regels over het gebruik van standaarden. Zo beschrijft het dat standaarden voor elektronisch verkeer kunnen worden aangewezen middels algemene maatregelen van bestuur. Daarmee kunnen dus standaarden die essentieel zijn voor gegevensuitwisseling een wettelijk verplicht worden gesteld.</tr><tr><td width=200 class="convertlinks no-margin eerstekolom" style="white-space:pre-wrap"><a href="..\elements\id-9144f238c553428a80d101a6d9ee50d0.html">Wet open overheid</a></td><td class="convertlinks no-margin tweedekolom" style="white-space:pre-wrap">Iedereen heeft recht op informatie van de overheid. De Wet open overheid (Woo) regelt welke overheidsinformatie openbaar is en hoe iemand die kan aanvragen. Door de Woo moet duidelijker worden wat de overheid doet en waarom. Overheidsinformatie is openbaar, behalve als er een reden is waarom dat niet kan. De overheid moet uit zichzelf zoveel mogelijk informatie openbaar maken als dat zonder grote moeite of hoge kosten kan. Het moet ook nut hebben. Overheden beoordelen zelf welke documenten hieronder vallen. Daarnaast staan in de Woo 17 soorten informatie die overheden uit zichzelf openbaar moeten maken. </tr><tr><td width=200 class="convertlinks no-margin eerstekolom" style="white-space:pre-wrap"><a href="..\elements\id-1b962949ea4049c1b75f46987d4ccc8f.html">eIDAS</a></td><td class="convertlinks no-margin tweedekolom" style="white-space:pre-wrap">De e-ID Verordening ziet erop om de tekortkomingen van de eIDAS-verordening op te lossen. De afkorting eIDAS staat voor ‘electronic IDentities And Trust Services’. De Europese Unie wil met de verordening Europees kader voor een digitale identiteit regelen dat het makkelijker en veiliger wordt om binnen Europa online zaken te regelen. De nieuwe verordening introduceert een Europese wallet waarmee burgers gebruik te maken van digitale diensten, welke voor verschillende doeleinden ingezet kan worden. De digitale identiteit is op vrijwillige basis en maakt het mogelijk voor individuen om controle te hebben over hun persoonsgegevens. De wallet kan gebruikt worden als een identificatiemiddel waarmee specifieke documenten aangeleverd kunnen worden. </tr></tbody></table><h2>2.3 Ontwikkelingen</h2><p>In deze architectuur beschrijven we een aantal belangrijke (vooral technische) ontwikkelingen op het gebied van gegevensuitwisseling. Deze impact van deze ontwikkelingen is meegenomen in de beschrijving van de architectuur.</p><table class="table table-striped table-hover table-condensed"><tbody><tr><td width=200 class="convertlinks no-margin eerstekolom" style="white-space:pre-wrap"><a href="..\elements\id-bd028791851e454d8603a63c39aa195c.html">API economie</a></td><td class="convertlinks no-margin tweedekolom" style="white-space:pre-wrap">Organisaties gebruiken in toenemende mate API's. API's zijn de standaard manier geworden om systemen en gegevens te integreren. Er is binnen de Nederlandse overheid ook veel aandacht voor de inzet en het gebruik van API's. Zo is er een kennisplatform API's, een Nederlandse API strategie en het portaal developer.overheid.nl waarin API's kunnen worden gepubliceerd.</tr><tr><td width=200 class="convertlinks no-margin eerstekolom" style="white-space:pre-wrap"><a href="..\elements\id-72b44b3aa87f4a068b6682e17269c9ca.html">Cloud computing</a></td><td class="convertlinks no-margin tweedekolom" style="white-space:pre-wrap">Organisaties maken toenemend gebruik van cloudvoorzieningen voor hun systemen en gegevens. Hierdoor verloopt ook een toenemende hoeveelheid uitwisseling van gegevens binnen en tussen cloudomgevingen. Daarbij ontstaan vragen over performance, soevereiniteit, informatiebeveiliging en licentiekosten.</tr><tr><td width=200 class="convertlinks no-margin eerstekolom" style="white-space:pre-wrap"><a href="..\elements\id-8005e5e29cc54a59b7945a7870dddb7a.html">De hoeveelheid gegevens groeit</a></td><td class="convertlinks no-margin tweedekolom" style="white-space:pre-wrap">Door de versnelde digitalisering van veel bedrijfsprocessen neemt het volume van uitgewisselde data sterk toe. Er wordt een toename van 530% van het wereldwijde gegevensvolume verwacht in de periode 2018–2025 (bron: Europese datastrategie). Het aantal organisaties dat data uitwisselt, ook binnen de overheid, neemt sterk toe. De rol van data en de uitwisseling daarvan wordt steeds belangrijker. Bijvoorbeeld voor analyse, besluitvorming en ontwikkeling en gebruik van kunstmatige intelligentie.</tr><tr><td width=200 class="convertlinks no-margin eerstekolom" style="white-space:pre-wrap"><a href="..\elements\id-095225a4400245cf9f2aea92345b5454.html">Gebruikersbehoeften nemen toe</a></td><td class="convertlinks no-margin tweedekolom" style="white-space:pre-wrap">Afnemers verwachten snel en eenvoudig over actuele (en historische) gegevens van derden te kunnen beschikken. Ze verwachten ook toenemend dat gegevens voldoen aan hun eigen behoeften en gebruik en dat ze in een voor hen bruikbare vorm worden verstrekt.</tr><tr><td width=200 class="convertlinks no-margin eerstekolom" style="white-space:pre-wrap"><a href="..\elements\id-84aa70fbee184d95be9e506dd359b90d.html">Toenemende zorg over privacy en ethiek</a></td><td class="convertlinks no-margin tweedekolom" style="white-space:pre-wrap">Initieel gedreven vanuit de Algemene Verordening is er steeds meer aandacht gekomen rondom privacy. De aandacht voor datalekken en de kosten daarvan, neemt toe. In bredere zin ontstaat steeds meer discussie wat de morele grenzen van het gebruik van gegevens zijn. Er ontstaan ethische toetscommissies die hier oordelen over moeten geven. Data-uitwisseling wordt vaker 'gelokaliseerd' zodat data alleen beschikbaar komt in landen waar de Europese wet- en regelgeving geldt.</tr><tr><td width=200 class="convertlinks no-margin eerstekolom" style="white-space:pre-wrap"><a href="..\elements\id-16acc4b6238c4cafacec04a5976c3e2d.html">Veel Europese regelgeving</a></td><td class="convertlinks no-margin tweedekolom" style="white-space:pre-wrap">Europa streeft actief naar ongehinderd dataverkeer binnen de EU en tussen sectoren, met toepassing van de Europese regels en waarden, met name die ter bescherming van persoonsgegevens. Er wordt vanuit Europa allerlei nieuwe wet- en regelgeving opgesteld rondom gegevens, zoals de Europese datastrategie, de data act, de data governance act, de open data directive en de single digital gateway. Deze wet- en regelgeving vraagt ook integratie  van gegevens op Europees niveau, inclusief het aansluiten bij Europese voorzieningen en standaarden zoals Peppol en het Once Only Technical System. Daarmee wordt veel van de verandering rondom gegevensuitwisseling bepaald vanuit Europa.</tr></tbody></table><h2>2.4 Knelpunten</h2><p>Knelpunten zijn aandachtspunten en risico's die ertoe leiden dat organisaties niet kunnen voldoen aan beleid of wet- en regelgeving. Er heeft in het kader van de domeinarchitectuur een globale analyse van knelpunten plaatsgevonden. De resultaten zijn samengevat en opgenomen in de architectuur.</p><table class="table table-striped table-hover table-condensed"><tbody><tr><td width=200 class="convertlinks no-margin eerstekolom" style="white-space:pre-wrap"><a href="..\elements\id-4096971ffba14b2c8cda7c14df4902ad.html">Gegevens voldoen niet altijd aan behoeften van gebruikers</a></td><td class="convertlinks no-margin tweedekolom" style="white-space:pre-wrap">Gebruikers zijn niet altijd in staat gegevens te vinden, te raadplegen, te interpreteren of te bepalen of het aansluit bij het beoogde gebruik. Een belangrijke oorzaak daarvoor is het ontbreken van relevante metagegevens, zoals over wat de gegevens betekenen. Er is in organisaties onvoldoende tijd, geld, aandacht en competentie om metagegevens structureel vast te leggen. Er ontbreekt ook overheidsbrede wet- en regelgeving, beleid en sturing om dit te doorbreken. Daarnaast sluit de kwaliteit van gegevens vaak onvoldoende aan bij het gebruik. Er is onvoldoende afstemming over de precieze informatiebehoeften en er wordt onvoldoende nagedacht over welke andere gebruiksdoelen gegevens dienen en welke eisen daaruit voortvloeien. Daarnaast worden gegevens vaak gekopieerd, waardoor ze minder actueel of inconsistent zijn. Mede hierdoor is de precieze herkomst van de gegevens vaak onduidelijk.</tr><tr><td width=200 class="convertlinks no-margin eerstekolom" style="white-space:pre-wrap"><a href="..\elements\id-25b9d390a9254c9a9152dabc99585e20.html">Gegevens worden niet altijd rechtmatig uitgewisseld</a></td><td class="convertlinks no-margin tweedekolom" style="white-space:pre-wrap">Het is vaak niet duidelijk voor welk origineel doel gegevens in het verleden zijn ingezameld. Mede hierdoor voldoen eerder gerealiseerde gegevensuitwisselingen niet altijd aan op dit moment geldende wet- en regelgeving. Dat gaat over allerlei domeinspecifieke wetgeving alsook over name privacy zoals bijvoorbeeld beschreven in de Algemene Verordening Gegevensbescherming. Deze stelt allerlei eisen aan welke gegevens mogen worden uitgewisseld en welke maatregelen daarbij moeten worden genomen. Gegevens mogen niet worden uitgewisseld als daar geen doelbinding of expliciete toestemming van mensen voor is gegeven. Er worden niet altijd voldoende beveiligingsmaatregelen genomen om beschikbaarheid, integriteit en vertrouwelijkheid te borgen. Daarnaast zijn gegevens in niet alle gevallen duurzaam toegankelijk, zoals noodzakelijk is vanuit de archiefwet. De oorzaak voor dit soort problemen ligt deels in onvoldoende aandacht voor het expliciet maken van relevante eisen alsook in gebrek aan sturing en controles daarop. </tr><tr><td width=200 class="convertlinks no-margin eerstekolom" style="white-space:pre-wrap"><a href="..\elements\id-8f76efeb07e2411f9efae9af360f59a2.html">Het kost veel inspanning om gegevens uit te wisselen</a></td><td class="convertlinks no-margin tweedekolom" style="white-space:pre-wrap">Het kost in de praktijk veel tijd, geld en energie om gegevens uit te wisselen. Dat heeft allerlei oorzaken. Het uitwisselen van gegevens vraagt allerlei afspraken tussen partijen waarover discussie kan ontstaan. Denk aan financiële, juridische, organisatorische, procesmatige, informatiekundige en technische aspecten. Er zijn ook niet altijd voldoende prikkels voor bronhouders om gegevens beschikbaar te stellen. Daarnaast vraagt semantische interoperabiliteit veel aandacht. De betekenis en structuur van gegevens worden vaak in specifieke contexten bedacht en zijn niet zomaar toepasbaar in een andere context. Het vraagt allerlei afstemming om gegevens te vertalen van de ene context naar de andere en de daarvoor benodigde koppelvlakken in te richten. Er ontbreekt veelal ook in organisaties een integraal beeld van de gegevens die bestaan, de precieze betekenis waarmee ze zijn vastgelegd, de plaatsen waar ze zijn opgeslagen en de koppelvlakken waarin ze worden uitgewisseld. Hierdoor kost alleen al het inschatten van de impact van veranderingen relatief veel tijd, geld en inspanning.</tr></tbody></table><h2>2.5 Capabilities</h2><p>Capabilities beschrijven dat wat organisaties zouden moeten kunnen. Het zijn vermogens waar organisatie over moeten beschikken. Om invulling te geven aan een capability zijn mensen, processen en middelen nodig. In de architectuur zijn de capabilities een abstracte beschrijving van wat belangrijk is voor organisaties om invulling te geven aan gegevensuitwisseling. Je zou ze kunnen beschouwen als generieke doelen waarnaar gestreefd moet worden.</p><table class="table table-striped table-hover table-condensed"><tbody><tr><td width=200 class="convertlinks no-margin eerstekolom" style="white-space:pre-wrap"><a href="..\elements\id-75b1108afe5b4ea2bcf4cac0812bcb83.html">Begrippen en gegevens modelleren</a></td><td class="convertlinks no-margin tweedekolom" style="white-space:pre-wrap">Het definiëren en verbinden van semantische, conceptuele, logische en implementatiemodellen om de betekenis en structuur van gegevens te beschrijven.
</tr><tr><td width=200 class="convertlinks no-margin eerstekolom" style="white-space:pre-wrap"><a href="..\elements\id-9841d9c7e9c44f5d9ca08a381330543d.html">Gegevens aanbieden</a></td><td class="convertlinks no-margin tweedekolom" style="white-space:pre-wrap">Het pro-actief aanbieden van gegevens voor hergebruik door anderen, in machineleesbare vorm, via open en algemeen implementeerbare protocollen.
</tr><tr><td width=200 class="convertlinks no-margin eerstekolom" style="white-space:pre-wrap"><a href="..\elements\id-c3d3b29eb6bf4a8ca85062ffe482a3ca.html">Gegevens bruikbaar maken</a></td><td class="convertlinks no-margin tweedekolom" style="white-space:pre-wrap">Het bieden van gegevens- en informatieproducten die qua inhoud, vorm en kwaliteit aansluiten bij de behoeften en het gebruik van afnemers.</tr><tr><td width=200 class="convertlinks no-margin eerstekolom" style="white-space:pre-wrap"><a href="..\elements\id-6542f4ad95124f90a91ba5321516f467.html">Gegevens metadateren</a></td><td class="convertlinks no-margin tweedekolom" style="white-space:pre-wrap">Gegevens voorzien van rijke metagegevens om hun vindbaarheid, toegankelijkheid, interoperabiliteit en hergebruik te borgen.
</tr><tr><td width=200 class="convertlinks no-margin eerstekolom" style="white-space:pre-wrap"><a href="..\elements\id-3b7fd55c85ef44d689f7fe0c16da60e1.html">Gegevensuitwisseling organiseren</a></td><td class="convertlinks no-margin tweedekolom" style="white-space:pre-wrap">Het maken van afspraken tussen bronhouders, afnemers, intermediairs en dienstverleners om gegevens optimaal binnen en tussen domeinen te kunnen laten stromen.
</tr></tbody></table><h1>3 Doelarchitectuur</h1><p>Dit hoofdstuk beschrijft de architectuur van de gewenste situatie met betrekking tot gegevensuitwisseling. Het start met een architectuurvisie die een overkoepelende beschrijving geeft van de gewenste situatie en de architectuurprincipes die deze meer concreet maken. Het bevat vervolgens een aantal verdiepende hoofdstukken op de onderwerpen metadata en uitwisselprotocollen. Op basis hiervan worden veranderinitiatieven voorgesteld, die aangeven welke nieuwe afspraken, standaarden of voorzieningen of wijzigingen daarin wenselijk zijn. </p><h2>3.1 Architectuurvisie</h2><p>Deze architectuurvisie geeft een overzicht van de belangrijkste ideeën in de domeinarchitectuur. Het kan voor een belangrijk deel worden gezien als het overkoepelende verhaal en een samenvatting en verbinding van de architectuurprincipes. Het bevat dan ook verwijzingen naar deze architectuurprincipes, waar meer over hun rationale en implicaties kan worden gelezen. Het voegt echter ook informatie toe over zaken die niet principieel van aard zijn, maar wel belangrijk om te begrijpen. </p>
<p>
<h2>Inleiding</h2>
</p>
<p>
Het uitwisselen van gegevens is niet iets nieuws. De nadruk lag in het verleden wel te vaak op het operationeel inrichten van de uitwisseling tussen twee partijen. Deze nadruk zorgt ervoor dat alhoewel de uitwisseling zelf werkt deze in de praktijk toch onvoldoende toekomstvast bleek. Op het moment dat ook andere partijen geïnteresseerd zijn in de gegevens werd al snel een nieuwe gegevensuitwisseling ingericht, omdat het hergebruiken van de bestaande <a href="https://minbzk.github.io/gdi-gegevensuitwisseling/content/elements/id-8f76efeb07e2411f9efae9af360f59a2.html">meer moeite kostte dan verwacht</a>. Dat had bijvoorbeeld ook te maken met het feit dat veel partijen een geheel ander perspectief op de werkelijkheid hebben en daarmee interesse hebben in <a href="https://minbzk.github.io/gdi-gegevensuitwisseling/content/elements/id-4096971ffba14b2c8cda7c14df4902ad.html">net wat andere gegevens</a> en daarbij vaak ook een eigen taal hanteren. Het vertalen van gegevens kost in de praktijk veel inspanning. Los hiervan was er in het verleden minder aandacht voor informatiebeveiliging en privacy, waardoor bestaande gegevensuitwisselingen <a href="https://minbzk.github.io/gdi-gegevensuitwisseling/content/elements/id-25b9d390a9254c9a9152dabc99585e20.html">niet altijd even veilig of privacybestendig</a> zijn. In dit hoofdstuk beschrijven we een nieuw beeld van hoe gegevensuitwisseling zou moeten werken. Daarbij speelt met name de Europese datastrategie een belangrijke rol.
</p>
<p>De <a href="https://minbzk.github.io/gdi-gegevensuitwisseling/content/elements/id-c75665ba49394a4294c94a56219c24b1.html">Europese datastrategie</a> legt de nadruk op het wegnemen van juridische en technische drempels voor het uitwisselen van gegevens. Er moet een Europese gegevensruimte komen, een interne markt voor data, waar zowel overheidsorganisaties als bedrijven gebruik van kunnen maken. Binnen deze Europese gegevensruimte ziet de Europese Commissie negen gemeenschappelijke gegevensruimtes ontstaan voor specifieke sectoren. De precieze inrichting van veel van deze gegevensruimtes is nog onduidelijk. Veel van de ideeën en ontwikkelingen rondom gegevensruimtes kunnen we breder omarmen. Ze zijn voor een belangrijk deel niet nieuw, maar door ze meer consequent en in samenhang toe te passen kan gegevensuitwisseling wel worden gestroomlijnd. Zo kunnen we ons meer bewust zijn van en sturen op het domeinspecifieke karakter van veel gegevensuitwisselingen. Binnen specifieke domeinen zijn er specifieke ketenprocessen, wordt een specifieke taal gehanteerd en gelden specifieke eisen. Het is daarom logisch om binnen domeinen afsprakenstelsels te hanteren die ervoor zorgen dat gegevens binnen domeinen optimaal stromen. Tegelijkertijd is het ook nodig dat over domeinen heen gegevens uitwisselbaar zijn. Dit is de basis voor het federatief datastelsel dat we met elkaar ontwikkelen.
</p>
<h2>Heldere rolverdeling</h2>
<p>Om gegevensuitwisseling goed te laten werken is het belangrijk dat rollen, taken en verantwoordelijkheden helder zijn. De basis daarvan is dat gegevens beheerd worden in bronnen door bronhouders. Deze <a href="https://minbzk.github.io/gdi-gegevensuitwisseling/content/elements/id-9ad7c4b354e34226a5d86d81f8adf280.html">bronnen zijn leidend</a>. Bronhouders zijn ervoor verantwoordelijk dat de <a href="https://minbzk.github.io/gdi-gegevensuitwisseling/content/elements/id-ff18baf9106743c8a7e736233cc94522.html">kwaliteit van de gegevens in de bronnen aansluiten bij het gebruik</a> en dat de <a href="https://minbzk.github.io/gdi-gegevensuitwisseling/content/elements/id-bdcd0549c55a402c8d987ba3faae094f.html">historie</a> en <a href="https://minbzk.github.io/gdi-gegevensuitwisseling/content/elements/id-bd8dcf895771403b83f1391690898a82.html">relevante context</a> van gegevens wordt vastgelegd. Aan de andere kant zijn er afnemers van gegevens. Dat zijn organisaties waar eindgebruikers allerlei toepassingen en gebruik kennen van gegevens, waarbij toenemend allerlei vormen van data science en kunstmatige intelligentie worden toegepast. Om ervoor te zorgen dat gegevens kunnen worden uitgewisseld moeten ze worden aangeboden in een vorm die bruikbaar is voor afnemers. Dit is de rol van een aanbieder (ook wel: verstrekker of leverancier) die hiervoor <a href="https://minbzk.github.io/gdi-gegevensuitwisseling/content/elements/id-95d4a5adf6e44308b2126fb23ae66a73.html">herbruikbare gegevensdiensten</a> aanbiedt. Een bronhouder kan zelf de aanbieder zijn of kan zich laten ontzorgen door een aanbieder. Aanbieders zijn gespecialiseerd in het beschikbaar stellen van gegevens. Ze ontzorgen bronhouders, die hierdoor ook geen specieke kennis of competenties op dit gebied nodig hebben. Een scheiding van deze rollen heeft als voordeel dat het leidt tot een duidelijker verdeling van taken en verantwoordelijkheden. Het kwalitatief goed beheren van gegevens vraagt nu eenmaal een andere focus dan het toegankelijk ontsluiten van gegevens. Binnen een domein maken bronhouders, aanbieders en afnemers <a href="https://minbzk.github.io/gdi-gegevensuitwisseling/content/elements/id-8418d8cf38694245bdd592d1a4583f1e.html">onderlinge afspraken</a> om ervoor te zorgen dat gegevens optimaal kunnen worden uitgewisseld. Als specifieke afspraken nodig zijn tussen partijen, bijvoorbeeld omdat persoonsgegevens worden uitgewisseld, dan worden <a href="https://minbzk.github.io/gdi-gegevensuitwisseling/content/elements/id-c91ec57c463b49b8b41aabb971743a9e.html">expliciete afspraken</a> gemaakt.</p>
<table class="table table-striped">
<tr><td><b>Bronhouder</b></td><td><b>Aanbieder</b></td><td><b>Afnemer</b></td></tr>
<tr><td><ul><li>Opstellen gebruiksvoorwaarden</li><li>Inwinnen gegevens</li><li>Vastleggen historie en context van gegevens</li><li>Beheren gegevens</li><li>Verbeteren gegevenskwaliteit</li><li>Onderzoeken en verwerkenterugmeldingen</li><li>Contracteren aanbieders</li></ul></td><td><ul><li>Ontwikkelen en beheren gegevensdiensten</li><li>Contracteren afnemers</li><li>Beschikbaar stellen actuele en historische gegevens</li><li>Beschikbaar stellen metagegevens</li><li>Beschikbaar stellen verifieerbare verklaringen</li><li>Notificeren over gebeurtenissen</li><li>Ontvangen terugmeldingen</li><li>Verlenen toegang</li><li>Loggen verzendingen</li></ul></td><td><ul><li>Definiëren kwaliteitseisen vanuit gebruik</li><li>Expliciet maken grondslag en doelbinding van gebruik</li><li>Ontvangen gegevens</li><li>Valideren gegevens</li><li>Valideren verifieerbare verklaringen</li><li>Loggen ontvangsten</li></ul></td></tr></table>
<p>
De genoemde rollen zullen binnen domeinen worden benoemd. Tegelijkertijd zouden domeinen landelijke voorzieningen moeten gebruiken, die voor een deel onderdeel zijn van de Generieke Digitale Infrastructuur. Daarnaast zijn er landelijke basisregistraties waar veelgebruikte gegevens binnen de overheid beschikbaar zijn. Deze verzamelingen van landelijke voorzieningen en basisregistraties zullen in de toekomst worden uitgebreid, zodat een bredere gemeenschappelijke basis ontstaat. Zo krijgen in de context van het federatief datastelsel ook sectorregistraties meer status en zullen zij gaan voldoen aan meer algemene afspraken. Als er binnen domeinen specifieke behoeften zijn dan kunnen er ook <a href="https://minbzk.github.io/gdi-gegevensuitwisseling/content/elements/id-8418d8cf38694245bdd592d1a4583f1e.html">domeinspecifieke voorzieningen</a> worden ingericht. De financiering daarvan ligt uiteraard bij de domeinen zelf. Verder is het uitgangspunt dat landelijke afspraken en <a href="https://minbzk.github.io/gdi-gegevensuitwisseling/content/elements/id-6857a45330d3428fa0562f7db033d6df.html">standaarden</a> door domeinen worden gebruikt, wat voor een belangrijk deel voor de interoperabiliteit tussen de domeinen zal zorgen. Uitgangspunt voor alle gegevens die kunnen worden gedeeld zijn de <a href="https://minbzk.github.io/gdi-gegevensuitwisseling/content/elements/id-a3ff1bdac53d4cf28526f9f3f360ffcf.html">FAIR-principes</a>, zodat gegevens vindbaar, toegankelijk, interoperabel en herbruikbaar zijn. 
</p>
<p><center><img src="https://minbzk.github.io/gdi-gegevensuitwisseling/images/visie1.svg"></center></p>
<h2>Aanvullende rollen</h2>
<p>Naast bronhouders en afnemers zijn er ook andere rollen en partijen nodig om gegevensuitwisseling goed te laten werken. We benoemden al eerder de rol van aanbieder, als ontzorger van bronhouders in het aanbieden van gegevens. Een aanbieder is een vorm van een intermediair, een tussenliggende partij die toegevoegde waarde levert in de uitwisseling. Een voorbeeld van een aanbieder is Publieke Dienstverlening op de Kaart (PDOK), een dienst die wordt aangeboden door het Kadaster voor het ontsluiten van geodata. Er zijn allerlei soorten intermediairs te onderkennen, waarvan we er een aantal specifiek benoemen omdat we denken dat ze een belangrijke rol spelen. Zo zijn er aanbieders die gespecialiseerd zijn in het samenbrengen, combineren en afleiden van verschillende soorten gegevens. Zij kunnen afnemers ontzorgen door gegevens te leveren die <a href="https://minbzk.github.io/gdi-gegevensuitwisseling/content/elements/id-e0a280a70ebe45558fda4c5cfc3d35f2.html">aansluiten bij specifieke gegevens- of informatiebehoeften</a>. Een voorbeeld van een dergelijke partij is het Inlichtingenbureau dat slimme dienstverlening biedt aan gemeenten op onderwerpen zoals werk- en bestaanzekerheid, onderwijs en belastingen. Daarnaast zien we een rol voor intermediairs die vooral gericht zijn op het vertalen van gegevens, wat met name tussen domeinen relevant is. Een voorbeeld van een intermediair in deze categorie is stichting RINIS, die vooral technische vertalingen uitvoert. Er kunnen ook intermediairs zijn die zich specifiek richten op het ondersteunen van het abonneren op, en notificeren over gebeurtenissen.</p>
<p>We zien ook nieuwe rollen ontstaan in de context van de Europese gegevensruimtes, die breder toepasbaar zijn. Een belangrijke bron hiervoor is de <a href="https://docs.internationaldataspaces.org/ids-knowledgebase/v/ids-ram-4/">referentie-architectuur</a> zoals die is ontwikkeld door de International Data Spaces Association. Zo benoemen ze de rol Dataspace Authority die verantwoordelijk is voor het definiëren van het afsprakenstelsel voor een gegevensruimte. Een dergelijke domeinregisseur is essentieel om gegevensuitwisseling in een domein goed te laten werken. Ze benoemen verder de rol van Clearing House, dat verantwoordelijk is voor het <a href="https://minbzk.github.io/gdi-gegevensuitwisseling/content/elements/id-deb4667d24eb494c919800436a77358c.html">vastleggen van de gegevensuitwisselingen</a>, zodat er geen discussie kan zijn over de gegevensuitwisselingen die hebben plaatsgevonden. Een clearing house houdt logfiles bij op basis van gegevens van aanbieders en afnemers. Deze informatie kan ook worden gebruikt om de gegevensuitwisseling financieel te verrekenen tussen partijen.
</p>
<p>Er zijn in de referentie-architectuur van de International Data Spaces Association ook intermediaire rollen gedefinieerd rondom metagegevens. Een Vocabulary Intermediary zorgt dat <a href="https://minbzk.github.io/gdi-gegevensuitwisseling/content/elements/id-108681ef00724a4ba689f412dd9ba257.html">begrippen</a>, informatie- en gegevensmodellen worden gedeeld. Los daarvan is er de rol Metadata Broker die andere vormen van metagegevens deelt tussen partijen, zoals metagegevens over datasets en gegevensdiensten. Deze tweedeling is op dit moment ook aanwezig in de landelijke metagegevens catalogi. Zo worden begrippen en gegevensmodellen ontsloten via de stelselcatalogus, die in de toekomst ook breder zal worden ingezet. Metagegevens over datasets en gegevensdiensten zitten in catalogi zoals data.overheid.nl, developer.overheid.nl en het Nationaal Geo Register. Deze catalogi zullen in de toekomst <a href="https://minbzk.github.io/gdi-gegevensuitwisseling/content/elements/id-ed8bb4317e15400a813ffc816f0823cb.html">meer worden geïntegreerd</a> waardoor er meer integraal zicht is op alle vormen van metagegevens. Op landelijk niveau zou er eigenlijk een stelsel van metadata standaarden moeten zijn, waardoor duidelijk is welke standaarden voor welk toepassingsgebied gebruikt zouden moeten worden en hoe de standaarden precies met elkaar samenhangen. Domeinen kunnen ook zelf metagegevens catalogi bieden, voor gegevens die specifiek binnen een domein relevant zijn.
</p>
<p>
In de context van privacy en ethiek zien we de rol van een <a href="https://minbzk.github.io/gdi-gegevensuitwisseling/content/elements/id-b6735b8d80074ebeac5fe0e617f00bc0.html">onafhankelijke toetsingscommissie</a>, die afweegt of gegevensuitwisselingen passen binnen de AVG en morele waarden. Op landelijk niveau wordt hier door het Federatief Data Stelsel de rol van poortwachter voor gepositioneerd. Voorafgaand aan toetsing is nodig dat van gegevensuitwisselingen de juridische grondslag duidelijk gemaakt wordt, in ieder geval als persoonsgegevens uitgewisseld worden. De volgende figuur geeft een overzicht van de aanvullende rollen zoals hiervoor beschreven. Deze zijn een aanvulling op de landelijke rollen zoals geschetst in het kader van federatief datastelsel, zoals de marktmeester en de poortwachter.</p>
<p><center><img src="https://minbzk.github.io/gdi-gegevensuitwisseling/images/visie2.svg"></center></p>
<h2>Nieuwe uitwisselpatronen</h2>
<p>Er ontstaan een aantal nieuwe uitwisselpatronen, onder andere gedreven vanuit de </a>Europese wet- en regelgeving</a>. In de revisie van de <a href="https://minbzk.github.io/gdi-gegevensuitwisseling/content/elements/id-99bf3cca827844d486ea7769c6179289.html">nieuwe eIDAS verordening</a> wordt een European Digital Identity Wallet voorgesteld die burgers en organisaties meer <a href="https://minbzk.github.io/gdi-gegevensuitwisseling/content/elements/id-14c201edcfb34a50864c0c511971e767.html">regie geeft op hun gegevens</a>. Dit betreft gegevensuitwisselingen waar gebruikers zelf controle over kunnen uitoefenen. Voor deze uitwisselingen zou de gebruiker zelf moeten bepalen welke gegevens precies worden verstrekt aan welke afnemer (dienstverlener). Aanbieders van gegevens moeten hiervoor gekwalificeerde verifieerbare verklaringen kunnen uitgeven, die gebruikers kunnen toevoegen aan hun wallet. Dienstverleners ontvangen deze gegevens dan uit deze wallet, nadat de gebruiker hier expliciet toestemming voor heeft gegeven. Dit nieuwe patroon voor gegevensuitwisseling plaatst de gebruiker met zijn wallet tussen aanbieders en afnemers van gegevens.
</p>
<p><center><img src="https://minbzk.github.io/gdi-gegevensuitwisseling/images/visie3.svg"></center></p>
<p>
Een ander nieuw uitwisselpatroon is het gevolg van de <a href="https://minbzk.github.io/gdi-gegevensuitwisseling/content/elements/id-c1ce30891ce64e08ae67b0695bff29f1.html">Single Digital Gateway verordening</a> en de daarbij behorende implementing regulation. Deze verordening zorgt ervoor dat iedereen in de EU op dezelfde manier toegang heeft tot een gedefinieerde verzameling van digitale overheidsdiensten. Informatie en procedures moeten online worden aangeboden en toegankelijk zijn via het portaal Your Europe. Het Once Only Technical System (OOTS) zorgt ervoor dat gegevens van Europese overheden toegankelijk zijn, en maar één keer hoeven te worden verstrekt. In de basis lijkt het uitwisselpatroon voor OOTS op die van de wallet, in de zin dat er ook een tussenliggend component is dat zorgt dat verklaringen van bronhouders bij afnemers komen. De klantreis is wel heel anders. Een gebruiker wordt expliciet gerouteerd van een portaal van de afnemer (dienstverlener) naar een portaal van de afnemerkant van het OOTS, naar een portaal van de aanbodkant van het OOTS. In dat laatste portaal kan de gebruiker een preview van de verklaring inzien, voordat deze toestemming geeft om de verklaring te delen. Het OOTS is in tegenstelling tot de wallet ook niet één systeem, maar een combinatie van systemen van aanbieders en afnemers.
</p>
<p><center><img src="https://minbzk.github.io/gdi-gegevensuitwisseling/images/visie4.svg"></center></p>
<p>Een inzicht is dat het standaard uitwisselpatroon dat hoort bij RESTful API's niet goed past op alle use-cases. Zo kan het bijvoorbeeld leiden tot een groot aantal interacties om een bepaalde gebruikerstransactie te ondersteunen, en daarmee tot een slechte performance. Er zijn andere vormen van gegevensuitwisseling die in bepaalde situaties de voorkeur hebben. Een voorbeeld hiervan is <a href="https://minbzk.github.io/gdi-gegevensuitwisseling/content/elements/id-b72405ee2dea40629a0a330260ede075.html">eventoriëntatie</a>. Het kernidee van deze vorm van gegevensuitwisseling is dat de afnemer niet om gegevens vraagt, maar zich alleen abonneert op bepaalde soorten gebeurtenissen die vervolgens door de aanbieder worden verspreid naar alle geabonneerde partijen. Dit patroon is belangrijk om afnemers te informeren over gebeurtenissen waarop zij moeten acteren. Het maakt het ook mogelijk dat afnemers geïnformeerd worden over wijzigingen in gegevens die ze eerder hebben ontvangen. Het wordt ook belangrijker gegeven dat er meer aandacht ontstaat voor (levens)gebeurtenissen en pro-actieve dienstverlening. Het pro-actief leveren van diensten vraagt immers dat gereageerd wordt op relevante gebeurtenissen. 
</p>
<p><center><img src="https://minbzk.github.io/gdi-gegevensuitwisseling/images/visie5.svg"></center></p>
<p>Er ontstaan ook nieuwe interactiepatronen om op een andere manier met privacy om te gaan. Er zijn allerlei Privacy Enhancing Technologies (PET's) die hiervoor mechanismen bieden. Het <a href="https://nicpet.pleio.nl/">Nationaal innovatiecentrum voor PET's (Nicpet)</a> is een goede bron voor informatie en advies. Een voorbeeld van een PET is Multi Party Computation (MPC).  Dit is een cryptografische techniek die partijen in staat stelt gezamenlijke berekeningen uit te voeren op gedeelde gegevens, zonder deze daadwerkelijk te onthullen. Het creëert een veilige omgeving waarin partijen gezamenlijke berekeningen kunnen uitvoeren zonder de onderliggende gegevens met elkaar te delen. De techniek versleutelt lokaal de gegevens van de partijen en deelt de versleutelde gegevens over verschillende partijen. Berekeningen worden lokaal bij de partijen zelf uitgevoerd op deze versleutelde gegevens, en alleen het eindresultaat wordt met alle partijen gedeeld. Dit waarborgt zowel de privacy van de individuele partijen als de vertrouwelijkheid van de gegevens.</p>
<h2>De rol van metagegevens in gegevensuitwisseling</h2>
<p>
Gegevensuitwisseling kan alleen werken als er ook metagegevens zijn die bepalen wat de gegevens betekenen en hoe ermee wordt omgegaan. Metagegevens zijn een belangrijke basis onder de <a href="https://minbzk.github.io/gdi-gegevensuitwisseling/content/elements/id-a3ff1bdac53d4cf28526f9f3f360ffcf.html">FAIR-principes</a>. Door datasets en gegevensdiensten te publiceren in relevante catalogi zijn ze vindbaar. Door in de metagegevens te verwijzen naar <a href="https://minbzk.github.io/gdi-gegevensuitwisseling/content/elements/id-108681ef00724a4ba689f412dd9ba257.html">begrippen</a>, informatie- en gegevensmodellen worden gegevens interoperabel. Door het opnemen van metagegevens over de beperkingen, rechten en plichten die van toepassing zijn worden de gegevens ook beter herbruikbaar. Belangrijk is dat metagegevens <a href="https://minbzk.github.io/gdi-gegevensuitwisseling/content/elements/id-1786a7952d0e4aa9882e7416ba13c3d7.html">begrijpelijk zijn verwoord zodat ze eenvoudig kunnen worden begrepen</a>. Ook in de uitwisseling zelf spelen metagegevens een belangrijke rol. Ze kunnen aangeven waar gegevens vandaan komen, hoe ze zijn ontstaan en wanneer ze zijn uitgewisseld. Hierdoor zorgen metagegevens ook voor herleidbaarheid en geloofwaardigheid van gegevens.</p>
<p>
Begrippen, informatie- en gegevensmodellen zijn zelf ook een vorm van metagegevens. Ze beschrijven de betekenis en structuur van de gegevens. Begrippen zijn daarbij het <a href="https://minbzk.github.io/gdi-gegevensuitwisseling/content/elements/id-108681ef00724a4ba689f412dd9ba257.html">startpunt voor gemeenschappelijke begripsvorming</a>. Zij worden in wet- en regelgeving verankerd, waardoor ze een formele status krijgen. Door informatie- en gegevensmodellen te <a href="https://minbzk.github.io/gdi-gegevensuitwisseling/content/elements/id-ed8bb4317e15400a813ffc816f0823cb.html">verbinden</a> aan deze begrippen kan er geen misverstand bestaan over hun betekenis. Als ook verbindingen worden gelegd vanuit gegevensmodellen naar schema's en uiteindelijk ook naar de individuele gegevens zelf is deze betekenis in de gehele keten geborgd. Het wordt dan ook mogelijk voor een eindgebruiker om de betekenis van een individueel gegeven op zijn scherm, in een rapportage of dashboard op te vragen.
</p><h2>3.2 Architectuurprincipes</h2><p>Architectuurprincipes zijn richtinggevende uitspraken die vooral uiting geven aan een streven. Ze bestaan uit een stelling die uiting geeft aan de overtuiging die eraan ten grondslag ligt, een rationale die meer informatie geeft over de drijfveren en implicaties die de consequenties beschrijven. Architectuurprincipes moeten vooral als argument worden meegenomen in het maken van keuzes, maar zijn niet per definitie doorslaggevend. Er kunnen contextueel altijd zwaarwegender argumenten zijn, waardoor het toch logischer is om van de principes af te wijken. Deze afweging moet wel expliciet worden gemaakt en vastgelegd. De architectuurprincipes zijn in de domeinarchitectuur gekoppeld aan de relevante wet- en regelgeving waar ze invulling aan geven en aan de bedrijfsfuncties die ingericht moeten zijn om ze te implementeren. Er is ook een <a href="https://minbzk.github.io/gdi-gegevensuitwisseling/content/elements/id-98a74bf2a0b444ebba06ffda16362eb8.html">mapping van deze architectuurprincipes</a> op de uitgangspunten in de Architectuur Digitale Overheid 2030 en de principes en implicaties in NORA. Deze geeft een verdere onderbouwing en verdieping van de architectuurprincipes.</p>
<p>
<img src="https://minbzk.github.io/gdi-gegevensuitwisseling/images/architectuurprincipes.svg">
</p><b>1.1. Gegevens die kunnen worden gedeeld zijn vindbaar, toegankelijk, interoperabel en herbruikbaar</b><br><br><table class="table table-striped table-hover table-condensed"><tbody><tr><td width=200 valign="top">Rationale</td><td class="convertlinks no-margin" style="white-space:pre-wrap">Het beschikbaar stellen van gegevens voor hergebruik leidt tot meer transparantie, efficiëntie en innovatie. De wet open overheid onderstreept het belang van openbaarheid van publieke informatie voor de democratische samenleving. Voor het kunnen hergebruiken van gegevens zijn hun vindbaarheid, toegankelijkheid, interoperabiliteit en herbruikbaarheid zoals bedoeld met de FAIR-principes essentieel. Zij zorgen ervoor dat anderen in staat zijn om te begrijpen wat eigenschappen van de gegevens zijn, wat ze betekenen en of ze bruikbaar zijn voor hun eigen doeleinden. Ze zorgen er ook voor dat de gegevens eenvoudig verkregen kunnen worden.</td></tr><tr><td valign="top">Implicaties</td><td class="convertlinks no-margin" style="white-space:pre-wrap">1. Gegevens zijn voorzien van metagegevens, en deze metagegevens zijn gepubliceerd in de stelselcatalogus, data.overheid.nl en als het geodata betreft ook in het Nationaal Geo Register (vindbaar).<br>2. Gegevens en hun metagegevens zijn voorzien van wereldwijd unieke en stabiele identificaties (vindbaar).<br>3. Metagegevens zijn rijk en bevatten ook informatie over de context, het oorspronkelijke gebruiksdoel, kwaliteit en karakteristieken van gegevens (vindbaar).<br>4. Gegevens kunnen worden benaderd via standaard, open en algemeen implementeerbare protocollen (toegankelijk).<br>5. Gegevens zijn beschreven in een gegevensmodel waarin hun syntax en betekenis zijn gedefinieerd en dat beschikbaar is een gestandaardiseerd open formaat zoals MIM (interoperabel).<br>6. Metagegevens beschrijven gebruiksbeperkingen, -rechten en -plichten en de herkomst van de gegevens (herbruikbaar).</td></tr></tbody></table><b>1.2. Gegevensuitwisseling is gebaseerd op open standaarden</b><br><br><table class="table table-striped table-hover table-condensed"><tbody><tr><td width=200 valign="top">Rationale</td><td class="convertlinks no-margin" style="white-space:pre-wrap">Het tot stand brengen  van uitwisseling van gegevens kost vaak veel inspanning, doordat gegevens ontworpen zijn in een eigen context en er allerlei vertalingen nodig om ze bruikbaar te maken in een andere context. Door gebruik te maken van uitwisselstandaarden wordt de variatie beperkt en zijn er minder vertalingen nodig. Open standaarden zorgen er ook voor dat leveranciersafhankelijkheden zoveel mogelijk worden voorkomen. In Nederland is het sturen op standaarden geformaliseerd in Forum Standaardisatie, die veel energie stopt in het bepalen en aanwijzen van standaarden die breed zouden moeten worden ingezet. In de Wet digitale overheid is beschreven dat in algemene maatregelen van bestuur bepaalde standaarden ook wettelijk verplicht kunnen worden gesteld.</td></tr><tr><td valign="top">Implicaties</td><td class="convertlinks no-margin" style="white-space:pre-wrap">1. De standaarden op de “pas toe, of leg uit” lijst van Forum Standaardisatie worden als eis meegegeven bij de selectie of ontwikkeling van systemen en gegevensuitwisselingen (of er wordt expliciet uitgelegd waarom ze niet van toepassing zijn).<br>2. De standaarden op de lijst van aanbevolen standaarden worden serieus overwogen.<br>3. Als er in een specifieke context geen toepasbare standaarden op de lijsten van Forum Standaardisatie staan, dan wordt gebruik gemaakt van internationale standaarden, of anders nationale standaarden en wordt overwogen deze aan te melden bij Forum Standaardisatie.<br>4. Nederlandse standaarden zijn geïnternationaliseerd en er wordt onderzocht of deze kunnen worden ingebracht in internationale standaardisatieorganisaties zoals ISO, W3C, OGC, OASIS, IETF.</td></tr></tbody></table><b>1.3 De kwaliteit van gegevens is afgestemd op het gebruik</b><br><br><table class="table table-striped table-hover table-condensed"><tbody><tr><td width=200 valign="top">Rationale</td><td class="convertlinks no-margin" style="white-space:pre-wrap">Het is belangrijk dat gebruikers beschikken over gegevens die optimaal aansluiten bij hun eigen behoeften en gebruik. Daarbij is de kunst om een balans te vinden tussen kwaliteit en kosten. Een hele hoge kwaliteit leidt al snel tot onacceptabele kosten. De vraag is dus vooral wat nodig is in een specifieke context. Dit vraagt dus vooral bewuste afwegingen. Als slechts een klein deel van de gebruikersgroep hoge eisen stelt, dan is de vraag of dat hogere kosten voor alle gebruikers rechtvaardigt. Het terugmelden van mogelijke fouten is een belangrijke maatregel voor het verhogen van de gegevenskwaliteit. In meer algemene zin is afstemming tussen aanbieder en afnemer essentieel, zowel voorafgaand als gedurende het gebruik. Afnemers kunnen door het terugmelden van mogelijke fouten zorgen dat de kwaliteit beter aansluit bij hun behoeften.</td></tr><tr><td valign="top">Implicaties</td><td class="convertlinks no-margin" style="white-space:pre-wrap">1. De eisen die gebruikers stellen aan de kwaliteit van gegevens worden expliciet gemaakt in elke gebruikscontext.<br>2. Als afnemers specifieke kwaliteitseisen stellen en overeenkomen dan worden deze vastgelegd in een overeenkomst met de aanbieder.<br>3. De huidige kwaliteit van gegevens wordt expliciet gemeten en inzichtelijk gemaakt in de metagegevens, op een voor afnemers begrijpelijke wijze.<br>4. Aanbieders bieden de mogelijkheid om vermoedelijke fouten in registraties terug te melden en informeren melders over de afhandeling ervan.<br>5. Bronhouders stellen actief onderzoek in om meldingen te onderzoeken en eventuele fouten te herstellen.<br>6. Als er een verschil is tussen de eisen die worden gesteld vanuit gebruik en de huidige kwaliteit dan vindt hierover afstemming tussen aanbieder en afnemer plaats en wordt een afweging tussen kosten en baten van mogelijke maatregelen gemaakt.</td></tr></tbody></table><b>1.4. Gegevensdiensten zijn afgestemd op de behoeften van afnemers</b><br><br><table class="table table-striped table-hover table-condensed"><tbody><tr><td width=200 valign="top">Rationale</td><td class="convertlinks no-margin" style="white-space:pre-wrap">Afnemers moeten vooral worden ondersteund in hun specifieke informatie- of gegevensbehoefte. Ze willen deze bij voorkeur met een zo klein mogelijke inspanning ontvangen en gegevens liever ook niet zelf combineren en vertalen, als andere partijen dat voor ze kunnen doen tegen dezelfde of lagere kosten. Ze ontvangen gegevens bij voorkeur ook in hun eigen taal en in een formaat dat ze zelf direct kunnen gebruiken. Ze willen ook niet geconfronteerd worden met gegevens die ze niet nodig hebben. Dat sluit ook niet aan bij het principe van dataminimalisatie zoals beschreven in de AVG en levert alleen maar extra complexiteit en afhankelijkheden. Tegelijkertijd is ook de herbruikbaarheid van gegevensdiensten belangrijk en zal er dus een balans moeten worden gevonden tussen generiek en specifiek. Als slechts een klein deel van de afnemers specifieke eisen stelt dan is het de vraag of dat hogere kosten voor alle afnemers rechtvaardigt.</td></tr><tr><td valign="top">Implicaties</td><td class="convertlinks no-margin" style="white-space:pre-wrap">1. De inhoud, omvang, taal, formaat en protocol van gegevensdiensten zijn afgestemd op de informatie- of gegevensbehoeften van groepen van afnemers.<br>2. Als meerdere afnemers een soortgelijke informatie- of gegevensbehoefte hebben dan wordt onderzocht hiervoor een gemeenschappelijke gegevensdienst kan worden ingericht.<br>3. Als meerdere afnemers gegevens willen in een andere taal, formaat of protocol dan de aanbieder kan of wil leveren dan wordt onderzocht of een voorziening deze vertalingen kan verzorgen.</td></tr></tbody></table><b>1.5. De bron van de gegevens is leidend</b><br><br><table class="table table-striped table-hover table-condensed"><tbody><tr><td width=200 valign="top">Rationale</td><td class="convertlinks no-margin" style="white-space:pre-wrap">Het is belangrijk dat duidelijk is waar gegevens vandaan komen. Gegevens worden onderhouden in een bron. De bron is de plaats waar de kwaliteit van gegevens wordt bewaakt. In een bepaalde gebruikscontext kan een gecontroleerde kopie ook als verstrekkingspunt worden aangewezen (ervan uitgaande dat deze voldoet aan de gestelde kwaliteitseisen). De bron is wel de plaats waarnaar gerefereerd moet worden, omdat het de plaats is waar het gegeven zijn legitimiteit aan ontleent. Als een intermediair gegevens inhoudelijk bewerkt (op basis van afleidingsregels) dan ontstaan er feitelijk andere gegevens en dan wordt deze intermediair een bron.</td></tr><tr><td valign="top">Implicaties</td><td class="convertlinks no-margin" style="white-space:pre-wrap">1. In gebruikscontexten kunnen verstrekkingspunten worden aangewezen voor specifieke gegevens.<br>2. Verstrekkingspunten zijn gecontroleerd, voldoen aan gestelde kwaliteitseisen en daar wordt periodiek op gemonitord.<br>3. Gegevens worden opgehaald bij en/of ontvangen van de bron of een aangewezen verstrekkingspunt.<br>4. Als gegevens met een hoge actualiteit (of juist historische gegevens) nodig zijn dan worden deze direct bij de bron of een aangewezen verstrekkingspunt geraadpleegd.<br>5. Het verwijzen naar een bron heeft de voorkeur boven het maken van een kopie van gegevens uit die bron.<br>6. Er wordt geen lokale kopie van gegevens gemaakt, tenzij er specifieke eisen zijn die daarom vragen.<br>7. Het is voor gebruikers duidelijk op welke bronnen de gegevens die zij zien zijn gebaseerd.</td></tr></tbody></table><b>1.6. Gebruikers hebben regie over hun eigen gegevens</b><br><br><table class="table table-striped table-hover table-condensed"><tbody><tr><td width=200 valign="top">Rationale</td><td class="convertlinks no-margin" style="white-space:pre-wrap">De Europese datastrategie stelt dat mensen meer invloed moeten krijgen over data die zij genereren en dat zij daarom middelen en bevoegdheden nodig hebben om te beslissen wat er met hun gegevens gebeurt, als er geen wettelijke grondslag is voor hun verwerking. Voor burgers zijn rechten voor de uitwisseling van persoonsgegevens voor een deel al geborgd in de AVG. De AVG stelt bijvoorbeeld dat burgers recht hebben op data portabiliteit van gegevens over henzelf, dat zij expliciet toestemming moeten geven voor gebruik van gegevens over henzelf als hiervoor geen andere wettelijke grondslag is en dat zij deze toestemming weer eenvoudig moeten kunnen intrekken. Dit staat los van dat ze zichzelf ook kunnen laten vertegenwoordigen middels een machtiging. In de nieuwe eIDAS-verordening worden aan burgers en organisaties verdergaande rechten gegeven, waarbij ze de mogelijkheid krijgen om zelf gegevens via eigen wallets te verstrekken aan partijen. Dat geldt niet per definitie ook voor gegevensuitwisselingen van overheidsorganisatie waarvoor een wettelijke grondslag bestaat.</td></tr><tr><td valign="top">Implicaties</td><td class="convertlinks no-margin" style="white-space:pre-wrap">1. Uitwisselingen van gegevens worden expliciet getoetst aan wettelijke grondslagen.<br>2. Als er geen andere wettelijke basis is voor het uitwisselen van persoonsgegevens of als gebruikers kunnen kiezen, dan wordt aan gebruikers gevraagd of ze hun gegevens zelf willen leveren of dat ze toestemming (informeel consent) geven om ze geautomatiseerd op te halen.<br>3. De door de gebruiker gegeven toestemming voor het uitwisselen van gegevens kan eenvoudig door hen worden ingetrokken.<br>4. Aanbieders bieden gebruikers de mogelijkheid om hun gegevens te downloaden inclusief een verifieerbare verklaring, zodat ze deze zelf kunnen delen met partijen of opnemen in hun wallet.<br>5. Gebruikers kunnen hun gegevens inzien en hebben inzicht in wanneer, met wie en waarom gegevens over henzelf zijn uitgewisseld.</td></tr></tbody></table><b>1.7. Gegevensuitwisselingen worden gelogd</b><br><br><table class="table table-striped table-hover table-condensed"><tbody><tr><td width=200 valign="top">Rationale</td><td class="convertlinks no-margin" style="white-space:pre-wrap">Logging van gegevensuitwisselingen (verzendingen en ontvangsten) maakt het mogelijk om op een later moment aan te tonen dat gegevensuitwisselingen hebben plaatsgevonden (onweerlegbaarheid). Het faciliteert verder foutanalyse, procesanalyse, misbruikdetectie, forensisch onderzoek en onderlinge verrekening van diensten. Auditlogging is in het algemeen een plicht vanuit het perspectief van informatiebeveiliging.</td></tr><tr><td valign="top">Implicaties</td><td class="convertlinks no-margin" style="white-space:pre-wrap">1. Aanbieders loggen verzendingen van berichten, afnemers loggen ontvangsten van berichten.<br>2. De logs van verzonden en ontvangen berichten zijn aan elkaar te relateren op basis van een gemeenschappelijke identifier.<br>3. Als hoge eisen aan onweerlegbaarheid worden gesteld dan worden delegeren van logging naar een derde partij (clearing house) overwogen.<br>4. De bewaartermijn van logs wordt expliciet bewaakt en gerespecteerd.</td></tr></tbody></table><b>2.1. Gegevensuitwisseling is federatief georganiseerd</b><br><br><table class="table table-striped table-hover table-condensed"><tbody><tr><td width=200 valign="top">Rationale</td><td class="convertlinks no-margin" style="white-space:pre-wrap">De Europese datastrategie beoogt gegevensuitwisseling tussen en binnen sectoren te stimuleren middels gegevensruimtes. Hierdoor kunnen nieuwe producten en diensten ontstaan. Ook los van de door de EC voorgestelde gegevensruimtes kan gegevensuitwisseling worden gestimuleerd binnen domeinen. Binnen domeinen gelden specifieke eisen en zijn specifieke afspraken nodig. Samenwerkingen in domeinen kunnen starten tussen twee partijen, maar hebben vaak de potentie om te groeien. Voor het creëren van duurzame samenwerkingen is het afstemmen met andere mogelijke partijen belangrijk. Als wordt samengewerkt dan kunnen kosten en baten op een eerlijke manier worden gedeeld en kan worden geprofiteerd van schaalvoordeel. Hierdoor kunnen de drempels tot verdere samenwerking worden verlaagd voor nieuwe spelers.</td></tr><tr><td valign="top">Implicaties</td><td class="convertlinks no-margin" style="white-space:pre-wrap">1. Binnen domeinen wordt expliciete samenwerking gezocht tussen partijen die behoefte hebben aan dezelfde soorten gegevens.<br>2. Er is een domeinregisseur die de leiding neemt in het organiseren van de samenwerking en het maken, monitoren, evalueren en bijstellen van afspraken.<br>3. Er wordt breed afgestemd met partijen in het domein om te komen tot samenwerkingsafspraken, zodat deze duurzaam zijn.<br>4. Er wordt onderzocht of er binnen de context van specifieke samenwerkingsverbanden specifieke voorzieningen wenselijk zijn die gegevensuitwisseling kunnen vereenvoudigen.<br>5. Afspraken, standaarden en voorzieningen worden alleen centraal georganiseerd als het moet, decentraal als het kan.<br>6. Er zijn binnen specifieke domeinen duidelijke en eerlijke afspraken over wie waarvoor betaalt, zodat bepaalde partijen niet met onevenredig hoge kosten worden geconfronteerd.</td></tr></tbody></table><b>2.2. Aan gegevensuitwisseling liggen voorwaarden en afspraken ten grondslag</b><br><br><table class="table table-striped table-hover table-condensed"><tbody><tr><td width=200 valign="top">Rationale</td><td class="convertlinks no-margin" style="white-space:pre-wrap">Bronhouders willen hun gegevens beschermen en bijvoorbeeld kunnen voorkomen dat gegevens worden verwerkt in andere landen. De Data Act schrijft voor dat bronhouders met afnemers de voorwaarden voor het ter beschikking stellen van gegevens overeen moeten komen. Deze voorwaarden moeten eerlijk, redelijk en niet-discriminerend zijn en transparant voor de afnemers. Vanuit de AVG is belangrijk dat een verwerkingsverantwoordelijke duidelijke afspraken maakt met verwerkers in verwerkingsovereenkomsten. In meer algemene zin is belangrijk dat rechten, plichten en aansprakelijkheden goed zijn geborgd. Als bepaalde afspraken generiek kunnen worden gemaakt, landelijk of in de context van een domein, dan heeft dat de voorkeur omdat de noodzaak tot bilaterale afspraken minimaliseert. Als overeenkomsten deels ook in machineleesbare vorm kunnen worden gespecificeerd, dan kan zelfs een geautomatiseerde controle op voorwaarden en afspraken worden uitgevoerd bij de uitwisseling zelf.</td></tr><tr><td valign="top">Implicaties</td><td class="convertlinks no-margin" style="white-space:pre-wrap">1. Bronhouders beschrijven hun voorwaarden zoals de van toepassing zijnde gebruiksbeperkingen, -rechten en -plichten expliciet.<br>2. Afspraken worden bij voorkeur zoveel mogelijk generiek gemaakt, landelijk of binnen een domein.<br>3. Rechten, plichten en aansprakelijkheden zijn in formele afspraken en/of overeenkomsten geborgd.<br>4. Bronhouders of aanbieders maken waar nodig specifieke afspraken met afnemers, zoals over de specifieke kwaliteitseisen.<br>5. Daar waar verregaande automatisering loont worden relevante contractvoorwaarden in machineleesbare vorm omgezet en geautomatiseerd getoetst bij de uitwisseling.<br>6. Overeenkomsten worden periodiek door aanbieder en afnemers getoetst aan de realisatie, geëvalueerd en bijgesteld.</td></tr></tbody></table><b>2.3. Uitwisseling van persoonsgegevens wordt expliciet getoetst op privacy en ethiek</b><br><br><table class="table table-striped table-hover table-condensed"><tbody><tr><td width=200 valign="top">Rationale</td><td class="convertlinks no-margin" style="white-space:pre-wrap">Persoonsgegevens zijn inherent privacygevoelig en de uitwisseling ervan is alleen onder specifieke condities mogelijk. Anderzijds wordt privacy vaak onterecht als blokkade gezien voor de uitwisseling van gegevens. Soortgelijk geldt dat gegevensuitwisseling ook morele vragen op kan roepen en onvoorziene impact kan hebben op mensen. Een expliciete onafhankelijke toetsing op privacy en ethische aspecten maakt een betere afweging mogelijk. Dit is in de basis een toetsing vanuit en door de afnemer, maar deze kan ook (deels) centraal georganiseerd worden.</td></tr><tr><td valign="top">Implicaties</td><td class="convertlinks no-margin" style="white-space:pre-wrap">1. Bij uitwisseling van persoonsgegevens zijn de wettelijke grondslag en doelbinding expliciet gemaakt.<br>2. Voorafgaand aan het uitwisselen van gegevens vindt toetsing op privacy en ethiek plaats door een onafhankelijke commissie.<br>3. Landelijk, in de sector of binnen het domein kunnen afspraken worden gemaakt over het inrichten van organisatie-onafhankelijke commissies.<br>4. De verantwoordelijkheden en bevoegdheden van de toetscommissie zijn geborgd, bij voorkeur wettelijk.<br>5. Uitspraken van een toetscommissie zijn bindend.</td></tr></tbody></table><b>3.1. Gemeenschappelijke begripsvorming is het startpunt</b><br><br><table class="table table-striped table-hover table-condensed"><tbody><tr><td width=200 valign="top">Rationale</td><td class="convertlinks no-margin" style="white-space:pre-wrap">Taal is een belangrijke basis voor het creëren van wederzijds begrip. Het is tevens een essentiële basis voor gegevens, die een concrete invulling geven aan taal. Als we dus niet dezelfde begrippen hanteren, dan zullen de gegevens ook niet uitwisselbaar zijn. Afstemming over begrippen zou zo vroeg mogelijk moeten starten, nog voordat wet- en regelgeving wordt opgesteld. Dat wat in de wet- en regelgeving is opgenomen is nu eenmaal de formele basis voor gegevens en informatievoorziening en kan niet meer van afgeweken worden.</td></tr><tr><td valign="top">Implicaties</td><td class="convertlinks no-margin" style="white-space:pre-wrap">1. In alle domeinen worden de daarin gehanteerde begrippen expliciet gemaakt, inclusief de wet- en regelgeving waar zij op gebaseerd zijn.<br>2. Begrippen worden gedeeld zodat deze vindbaar en toegankelijk zijn voor anderen.<br>3. Begrippen worden geharmoniseerd en gestandaardiseerd waar mogelijk, zodat ze alleen van elkaar verschillen als er inherent andere betekenissen bij horen.<br>4. Bij de ontwikkeling van wet- en regelgeving wordt multi-disciplinair gewerkt aan gemeenschappelijke begripsvorming.<br>5. In alle relevante documentatie, ontwerp en modellen in het domein wordt verwezen naar de begrippen, zodat ze beter vindbaar zijn en "by design" met elkaar samenhangen.</td></tr></tbody></table><b>3.2. Metagegevens zijn begrijpelijk voor mensen</b><br><br><table class="table table-striped table-hover table-condensed"><tbody><tr><td width=200 valign="top">Rationale</td><td class="convertlinks no-margin" style="white-space:pre-wrap">Gebruikers willen op basis van metagegevens bepalen wat gegevens betekenen voor hun eigen gebruik en moeten deze daarvoor kunnen begrijpen. In de praktijk worden gebruikers te vaak te snel doorverwezen naar technische specificaties en ontbreekt een begrijpelijke functionele uitleg. Specialisten hebben daarnaast ook een verantwoordelijkheid voor het onderhouden van metagegevens, en moeten deze metagegevens dus ook kunnen begrijpen om ze te kunnen aanpassen. Bepaalde metagegevens worden gegenereerd uit andere (hoger liggende) metagegevens en zijn daarmee automatisch op een hoger niveau gedocumenteerd. </td></tr><tr><td valign="top">Implicaties</td><td class="convertlinks no-margin" style="white-space:pre-wrap">1. Metagegevens op alle niveaus zijn voorzien van een definitie of omschrijving en als dat niet voldoende is, ook van een aanvullende toelichting en/of voorbeelden.<br>2. Metagegevens zijn geformuleerd in begrijpelijke taal, passend bij de doelgroep.<br>3. Metagegevens zijn niet alleen beschikbaar in machineleesbare vorm, maar zijn ook voorzien van begrijpelijke documentatie.<br>4. Fysieke schema's verwijzen naar gegevensmodellen waarin hun betekenis is gedefinieerd.<br>5. Omschrijvingen en toelichtingen in metadata zijn digitaal toegankelijk.</td></tr></tbody></table><b>3.3. Gegevens worden contextrijk vastgelegd</b><br><br><table class="table table-striped table-hover table-condensed"><tbody><tr><td width=200 valign="top">Rationale</td><td class="convertlinks no-margin" style="white-space:pre-wrap">Het is belangrijk om de context van gegevens te kennen om hun betekenis goed te begrijpen. Dat is in het algemeen het doel van metagegevens. Metagegevens worden echter vaak niet goed vastgelegd omdat gebruikers het nut ervan niet goed begrijpen of omdat het te veel inspanning kost om ze vast te leggen. Door context expliciet en geautomatiseerd vast te leggen in metagegevens wordt de afhankelijkheid van mensen voor het vastleggen van metagegevens beperkt. Het belang van expliciet maken van context in metagegevens is groter naarmate de afstand tot het initiële gebruik groter wordt.</td></tr><tr><td valign="top">Implicaties</td><td class="convertlinks no-margin" style="white-space:pre-wrap">1. Er wordt per gebruikscontext expliciet nagedacht welke metagegevens kritisch zijn.<br>2. Metagegevens worden zoveel mogelijk gedurende een bedrijfsproces geautomatiseerd afgeleid uit de context en opgeslagen bij gegevens.<br>3. Het vastleggen van metagegevens is geïntegreerd in de reguliere applicaties waar gebruikers mee werken.<br>4. Waar mogelijk en waardevol worden metagegevens gegenereerd op basis van kunstmatige intelligentie, bijvoorbeeld om relevante trefwoorden, samenvattingen of toelichtingen te genereren.<br>5. Metagegevens die niet automatisch kunnen worden afgeleid, worden expliciet door gebruikers aan de gecreëerde gegevens toegevoegd zoals trefwoorden, classificaties en omschrijvingen.<br>6. Er worden in de metagegevens relevante contextgegevens beschikbaar gesteld zoals de bron van de gegevens en welke gebeurtenis en/of activiteit ten grondslag lag aan het vastleggen of wijzigen van de gegevens.</td></tr></tbody></table><b>3.4. Metagegevens zijn aan elkaar verbonden</b><br><br><table class="table table-striped table-hover table-condensed"><tbody><tr><td width=200 valign="top">Rationale</td><td class="convertlinks no-margin" style="white-space:pre-wrap">Gegevens hebben metagegevens nodig om betekenis te krijgen en bruikbaar te zijn. Er zijn allerlei soorten metagegevens die verschillende aspecten van gegevens modelleren, zoals metagegevens die de betekenis beschrijven, metagegevens die de structuur beschrijven en metagegevens die beschrijven welke eenheden van gegevens beschikbaar zijn. Dit soort metagegevens moeten in relatie tot elkaar geïnterpreteerd worden, om echt waardevol te zijn. </td></tr><tr><td valign="top">Implicaties</td><td class="convertlinks no-margin" style="white-space:pre-wrap">1. Modelelementen in informatie- en gegevensmodellen zoals objecttypes en attribuutsoorten refereren expliciet naar de gedefinieerde begrippen die ze representeren.<br>2. In informatie- en gegevensmodellen wordt ook gerefereerd naar de beperkingsregels en afleidingsregels die van toepassing zijn.<br>3. Bij metagegevens over datasets zijn ook metagegevens beschikbaar over de objecttypen en attribuutsoorten van de in de dataset aanwezige gegevens.<br>4. Informatieobjecten zoals documenten en datasets zijn voorzien van begrippen zodat ze beter vindbaar zijn.<br>5. Bij de uitgewisselde gegevens is een verwijzing aanwezig naar het gebruikte schema.<br>6. Data-elementen in schema’s verwijzen expliciet naar de objecttypen en attribuutsoorten die ze representeren.<br>7. Er is bij de documentatie van diensten of operaties in gegevensdiensten beschreven welke beperkingsregels en afleidingsregels worden toegepast.</td></tr></tbody></table><b>3.5. Metagegevens zijn beschikbaar als Linked Data</b><br><br><table class="table table-striped table-hover table-condensed"><tbody><tr><td width=200 valign="top">Rationale</td><td class="convertlinks no-margin" style="white-space:pre-wrap">Het is belangrijk dat metagegevens aan elkaar verbonden zijn om maximaal context te geven aan gegevens en ze echt waardevol te maken. Praktisch is het daarvoor nodig om verbindingen te leggen tussen verschillende vormen van metagegevens. Linked Data standaarden zijn specifiek gericht op het verbinden van gegevens en zijn geoptimaliseerd om gegevens te publiceren op het web. Er zijn allerlei Linked Data standaarden die ook specifiek gericht zijn op metagegevens.</td></tr><tr><td valign="top">Implicaties</td><td class="convertlinks no-margin" style="white-space:pre-wrap">1. Metagegevens zijn beschikbaar in de wereldwijd veelgebruikte Linked Data vocabulaires voor metagegevens zoals SKOS, Dublin Core, RDFS, OWL, SHACL, DCAT, PROV-O, DQV, ODRL en IIIF. <br>2. Nederlandse standaarden voor metagegevens bieden (ook) een Linked Data vocabulaire, zoals dat ook is ontwikkeld voor bijvoorbeeld NL-SBB, MDTO, TOOI en MIM.<br>3. Voor wereldwijde standaarden voor metagegevens waarvoor geen Linked Data vocabulaires aanwezig zijn wordt een standaard vocabulaire ontwikkeld, zoals voor de OpenAPI Specification en ArchiMate.<br>4. Op de raakvlakken tussen de standaarden wordt middels webadressen (IRI’s) verwezen naar gerelateerde metadatastandaarden.<br>5. Metagegevens worden gepubliceerd in landelijke catalogi zoals data.overheid.nl, developer.overheid.nl en de stelselcatalogus, die deze (ook) als Linked Data ontsluiten.</td></tr></tbody></table><b>3.6. De kwaliteit van gegevens is beschreven conform het landelijke raamwerk gegevenskwaliteit</b><br><br><table class="table table-striped table-hover table-condensed"><tbody><tr><td width=200 valign="top">Rationale</td><td class="convertlinks no-margin" style="white-space:pre-wrap">Het is belangrijk dat gebruikers eenvoudig inzicht kunnen krijgen in de kwaliteit van gegevens, zodat zij begrijpen of deze aansluiten bij hun eigen gebruik. Door de naamgeving en inhoud van dimensies voor gegevenskwaliteit te standaardiseren, zijn deze beter begrijpelijk voor afnemers. Het NORA raamwerk gegevenskwaliteit (zie: https://www.noraonline.nl/wiki/Raamwerk_gegevenskwaliteit) is gebaseerd op wereldwijde ISO standaarden, breed afgestemd binnen de Nederlandse overheid en is ook de basis voor het Federatief Data Stelsel.</td></tr><tr><td valign="top">Implicaties</td><td class="convertlinks no-margin" style="white-space:pre-wrap">1. In de metagegevens van datasets zijn beschrijvingen van de normen en gerealiseerde kwaliteit beschreven conform de structuur van het NORA raamwerk gegevenskwaliteit.<br>2. Er is liefst ook een machineleesbare versie van de kwaliteit van de gegevens beschikbaar conform de DQV standaard.</td></tr></tbody></table><b>4.1. Gegevens worden geleverd vanuit herbruikbare gegevensdiensten</b><br><br><table class="table table-striped table-hover table-condensed"><tbody><tr><td width=200 valign="top">Rationale</td><td class="convertlinks no-margin" style="white-space:pre-wrap">Door vanuit hergebruik naar de clustering van functionaliteit en gegevens te kijken wordt voorkomen dat specifieke afnemers eigen specifieke gegevens en gegevensdiensten vragen. De intentie is dat hergebruik efficiënter en meer beheersbaar is dan het gebruik van point-to-point koppelingen omdat het tot minder koppelingen leidt.</td></tr><tr><td valign="top">Implicaties</td><td class="convertlinks no-margin" style="white-space:pre-wrap">1. Gegevensdiensten leveren een clustering van functionaliteit en gegevens die past bij de behoeften van een grote hoeveelheid afnemers.<br>2. Gegevensdiensten worden kenbaar gemaakt in developer.overheid.nl, data.overheid.nl en als het geodata betreft ook in het Nationaal Geo Register.<br>3. Aanbieders van gegevensdiensten bieden voor afnemers relevante testfaciliteiten zoals een testomgeving, testdata en/of testscripts, met name als de gegevensdienst meer behelst dan het ontsluiten van open data.<br>4. Gegevensdiensten die zijn gerealiseerd als RESTful API voldoen aan de Nederlandse API-strategie en de REST API Design Rules.<br>5. Er zijn beschrijvingen van de serviceniveaus die gelden voor de gegevensdienst beschikbaar en deze serviceniveaus worden gemonitord door de aanbieder.</td></tr></tbody></table><b>4.2. Persoonsgegevens zijn beschermd bij het uitwisselen van gegevens</b><br><br><table class="table table-striped table-hover table-condensed"><tbody><tr><td width=200 valign="top">Rationale</td><td class="convertlinks no-margin" style="white-space:pre-wrap">De Europese datastrategie stelt dat het belang van de burger altijd op de eerste plaats moet komen, in overeenstemming met de Europese waarden, grondrechten en regels. Het is belangrijk om te voldoen aan eisen rondom privacy en informatiebeveiliging bij het uitwisselen van gegevens. Daarbij vragen met name persoonsgegevens aandacht. Privacy is wettelijk geborgd in de Algemene Verordening Gegevenbescherming. Overheidsorganisaties dienen daarnaast hun informatiebeveiliging op orde te hebben. </td></tr><tr><td valign="top">Implicaties</td><td class="convertlinks no-margin" style="white-space:pre-wrap">1. Gegevensdiensten die persoonsgegevens ontsluiten zijn voorzien van mechanismen voor authenticatie, autorisatie en encryptie.<br>2. Persoonsgegevens worden versleuteld of gepseudonimiseerd in gegevensuitwisseling.<br>3. Waar nodig en mogelijk wordt gebruik gemaak van Privacy Enhancing Technologies om privacy te borgen.<br>4. De persoonsgegevens die worden uitgewisseld zijn beperkt tot het hoogst noodzakelijke.</td></tr></tbody></table><b>4.3. Registraties bieden historische gegevens aan</b><br><br><table class="table table-striped table-hover table-condensed"><tbody><tr><td width=200 valign="top">Rationale</td><td class="convertlinks no-margin" style="white-space:pre-wrap">Registraties zijn de formele bron voor de gegevens die ze beheren. Formele registraties zoals sector- en basisregistraties zijn een belangrijke basis voor de Nederlandse overheid en er zal op allerlei manieren naar ze worden gerefereerd. Het is belangrijk dat er geen discussie kan ontstaan over welke gegevens er op een bepaald moment onderdeel waren van een registratie, ook in juridische zin.</td></tr><tr><td valign="top">Implicaties</td><td class="convertlinks no-margin" style="white-space:pre-wrap">1. Nieuwe registraties die worden ontwikkeld leggen de formele historie van gegevens vast.<br>2. Er wordt expliciet bepaald of er in een gebruikscontext behoefte is aan materiële historie.<br>3. Er wordt bij het ontwikkelen van informatie- en gegevensmodellen expliciet rekening gehouden met historie.<br>4. Registraties bieden de mogelijkheid om historische gegevens op te vragen.<br>5. Gegevens worden niet fysiek verwijderd (tenzij ze om juridische redenen vernietigd moeten worden); als ze niet meer geldig zijn dan worden ze alleen logisch verwijderd.<br>6. De historische integriteit van gegevens is geborgd; oude gegevens worden niet overschreven.</td></tr></tbody></table><b>4.4. Aanbieders kunnen notificeren over belangrijke gebeurtenissen</b><br><br><table class="table table-striped table-hover table-condensed"><tbody><tr><td width=200 valign="top">Rationale</td><td class="convertlinks no-margin" style="white-space:pre-wrap">Overheidsorganisaties willen worden geïnformeerd over gebeurtenissen waarop zij moeten acteren. Ze willen ook weten of er wijzigingen zijn opgetreden in gegevens die ze eerder hebben ontvangen. De werkagenda waardegedreven digitaliseren stelt dat overheidsdienstverlening proactief zou moeten zijn en georganiseerd vanuit het perspectief van burgers en ondernemers o.a. aan de hand van levensgebeurtenissen. Dit betekent dat het belangrijk is om informatie over levensgebeurtenissen te delen. </td></tr><tr><td valign="top">Implicaties</td><td class="convertlinks no-margin" style="white-space:pre-wrap">1. Organisaties definiëren expliciet welke (levens)gebeurtenissen zij op willen acteren en welke gegevensuitwisselingen met andere organisaties hiervoor nodig zijn.<br>2. Aanbieders kunnen notificaties verstrekken als belangrijke gebeurtenissen plaatsvinden, zoals wanneer bepaalde gegevens wijzigen.<br>3. Aanbieders kunnen ook notificaties verstrekken als historische gegevens wijzigen (iets dat liefst niet gebeurt, maar in uitzonderlijke gevallen toch kan optreden).<br>4. Er zijn mechanismen die borgen dat de notificaties daadwerkelijk worden ontvangen door afnemers.</td></tr></tbody></table><b>5.1. Informatieproducten zijn herleidbaar naar de onderliggende gegevens en regels</b><br><br><table class="table table-striped table-hover table-condensed"><tbody><tr><td width=200 valign="top">Rationale</td><td class="convertlinks no-margin" style="white-space:pre-wrap">Het is belangrijk dat afnemers van informatieproducten kunnen begrijpen waar de gegevens die zij afnemen op zijn gebaseerd. Hierdoor kunnen ze bepalen hoe de resultaten tot stand zijn gekomen, of het resultaat aansluit bij hun informatiebehoefte en of de onderliggende gegevens voldoende betrouwbaar zijn. Het geeft ze vertrouwen in de mate waarin het informatieproduct aansluit bij hun eigen gebruik. De kwaliteit van de onderliggende gegevens bepalen namelijk vooral de kwaliteit van het informatieproduct dat erop is gebaseerd. </td></tr><tr><td valign="top">Implicaties</td><td class="convertlinks no-margin" style="white-space:pre-wrap">1. De afleidingsregels (en hun documentatie) zoals gebruikt voor het samenstellen van het informatieproduct (vanaf de bron) zijn toegankelijk voor de afnemer.<br>2. In metagegevens van informatieproducten is expliciet gemaakt welke administraties zijn gebruikt.<br>3. Liefst zijn ook de specifieke onderliggende gegevens die zijn gebruikt bij de afleiding toegankelijk voor de afnemer.<br>4. Afleidingsregels zijn onder versiebeheer zodat ook historisch inzicht kan worden gegeven in hun werking.</td></tr></tbody></table><b>6.1. Gegevens worden zo vroeg mogelijk gevalideerd</b><br><br><table class="table table-striped table-hover table-condensed"><tbody><tr><td width=200 valign="top">Rationale</td><td class="convertlinks no-margin" style="white-space:pre-wrap">Het valideren van gegevens borgt dat gegevens valide en consistent zijn en is daarmee een belangrijke maatregel voor het borgen van de kwaliteit van gegevens. Dit is met name relevant voor registraties omdat hiervan verwacht wordt dat zij consistent zijn en dat maatregelen zijn genomen met betrekking tot de kwaliteit van gegevens. Door zo vroeg mogelijk te valideren kan snel een terugkoppeling worden gegeven over fouten en is foutherstel het meest eenvoudig.</td></tr><tr><td valign="top">Implicaties</td><td class="convertlinks no-margin" style="white-space:pre-wrap">1. Registraties controleren minimaal de validiteit (structuur en vorm) en consistentie (samenhangend en vrij van tegenspraak) van gegevens voordat ze worden geaccepteerd en vastgelegd.<br>2. Liefst worden validatiediensten ook los aangeboden zodat partijen zelf kunnen controleren of gegevens voldoen, zonder ze direct ter verwerking aan te bieden.</td></tr></tbody></table><h2>3.3 Verdieping: metagegevens</h2><p>In dit deel van de architectuur wordt een verdieping gegeven aan het thema metagegevens. Het start met een korte inleiding van het onderwerp en een overzicht van de belangrijkste objecten en de standaarden die daarbij van toepassing zijn. Vervolgens gaat het dieper in op specifieke vormen van metagegevens die extra aandacht vragen in de context van gegevensuitwisseling: modellen, metagegevens over gegevenskwaliteit, voorwaarden,  overeenkomsten en de herkomst van gegevens.</p>
<h3>Inleiding</h3>
<p>Metagegevens zijn gegevens over gegevens en helpen je om bepaalde aspecten van de gegevens beter te begrijpen. Praktisch gezien kun je metagegevens zien als bijsluiter bij gegevens. Het onderscheid tussen gegevens en metagegevens is niet altijd zwart-wit; het is afhankelijk van de context en de rol die de gegevens spelen. Zo kunnen bijvoorbeeld gegevens over een persoon gebruikt worden om aan te geven wie de auteur is van een informatie-object en daarmee worden ze metagegevens. Er zijn allerlei vormen van metagegevens. De DAMA Data Management Body of Knowlegde (DMBoK) maakt onderscheid tussen business metagegevens, technische metagegevens en operationele metagegevens. Dit is een onderscheid dat vooral wordt gebruikt in de context van gestructureerde gegevens. In de context van archivering wordt ook wel het onderscheid gemaakt tussen beschrijvende metagegevens, structurele metagegevens en administratieve metagegevens. Er is eerder door een NORA werkgroep een <a href="https://www.noraonline.nl/wiki/Visie_metadatamanagement">visie op metagegevens</a> opgesteld waarin meer algemene informatie over het onderwerp te lezen is. Onderdeel daarvan is ook een volwassenheidsmodel voor het omgaan met metagegevens.</p>
<p>In de context van gegevensuitwisseling is vooral interessant welke metagegevens worden uitgewisseld met andere organisaties. Daarbij spelen standaarden een cruciale rol. Ze zorgen ervoor dat afnemers eenvoudiger kunnen begrijpen welke gegevens het betreft. Er is een grote diversiteit aan standaarden die iets zeggen over metagegevens. De volgende figuur geeft een overzicht van gangbare standaarden, geplot op het <a href="https://minbzk.github.io/gdi-gegevensuitwisseling/?view=id-efc531031d114860a309f6eeacdad289">bedrijfsobjectenmodel</a>. Het geeft aan welke standaarden, voor het beschrijven van welke soort metagegevens relevant zijn. Op het eerste gezicht lijkt het alsof er wel erg veel standaarden zijn, maar veel van deze standaarden zijn complementair of hebben een duidelijk eigen bestaansrecht en toepassingsgebied. Op hoofdlijnen is het bedrijfsobjectenmodel een metadatamodel en het kan door organisaties ook als startpunt voor een eigen metadatamodel dienen. Een dergelijk model is belangrijk bij het inrichten van het beheer van metagegevens.</p>
<p><img src="https://minbzk.github.io/gdi-gegevensuitwisseling/images/metadatastandaarden.svg"></p>
<p>De voorgaande figuur geeft weer welke metagegevens en bijbehorende standaarden relevant zijn bij gegevensuitwisseling tussen overheidsorganisaties. Per standaard is met een kleur aangegeven of deze door Forum Standaardisatie verplicht of aanbevolen is, of dat deze in deze architectuur wordt aanbevolen. Daarmee is direct het belang van metagegevens in de context van gegevensuitwisseling duidelijk. Er is een grote diversiteit aan metagegevens en standaarden belangrijk om ervoor te zorgen dat gegevensuitwisseling op een goede manier kan verlopen. Om dit goed te laten werken zijn ook de relaties tussen deze standaarden belangrijk. 
<h3>Begrippen, informatie- en gegevensmodellen</h3>
<p>
Als het gaat over de uitwisseling van gestructureerde gegevens, dan is het belangrijk om met modellen duidelijk te maken wat de betekenis en structuur van deze gegevens is. Er zijn allerlei modellen die daarbij relevant zijn. Het is belangrijk om onderscheid te maken tussen modellen die het (probleem)domein beschrijven en modellen die het oplossingsdomein beschrijven. De modellen voor het probleemdomein zijn primair analysemodellen. Ze zijn een representatie van het domein zelf, zonder dat de modelleur hier een ontwerpkeuze bij maakt. Ze hebben tot doel om het domein goed te begrijpen zodat misinterpretaties worden voorkomen. Door het opstellen van dit soort modellen wordt kennis over het domein vastgelegd, wat een belangrijke basis is voor automatisering. Modellen voor de oplossingsruimte zijn primair bedoeld als ontwerp. Ze zijn bijvoorbeeld nodig om te specificeren welke gegevens gegevensdiensten moeten leveren.</p>
<p>Een begrippenmodel beschrijft vooral de betekenis van termen en is de basis om ervoor te zorgen dat mensen elkaar begrijpen. Een conceptueel model is vooral een formele beschrijving van een (probleem)domein, los van hoe dat in gegevens wordt vastgelegd. Logische modellen leggen de nadruk op het gebruik van gegevens in informatiesystemen door het structureren van gegevens. Fysieke modellen leggen de nadruk op de vertaling naar implementatie. De volgende tabel geeft een meer gedetailleerde beschrijving van deze soorten modellen. De tabel is opgesteld door de werkgroep conceptueel modelleren, als onderdeel van de <a href="https://www.mim-community.nl">community die hoort bij het Metamodel Informatie Modellering (MIM)</a>. Het is bedoeld om richting te geven aan de doorontwikkeling van de MIM standaard, omdat de huidige versie van de standaard de niveaus niet duidelijk uitwerkt. In de tabel is zichtbaar welke aspecten typisch in welk soort modellen worden vastgelegd. </p>
<p>
<table class="table table-striped">
<tr><td valign="top"></td><td valign="top"><b>Beschouwingsniveau I</b></td><td valign="top"><b>Beschouwingsniveau II</b></td><td valign="top"><b>Beschouwingsniveau III</b></td><td valign="top"><b>beschouwingsniveau IV</b></td></tr>
<tr><td valign="top"><b>Naam</b></td><td valign="top">Semantisch</td><td valign="top">Conceptueel</td><td valign="top">Logisch</td><td valign="top">Implementatie</td></tr>
<tr><td valign="top"><b>Functie</b></td><td valign="top">Elkaar begrijpen</td><td valign="top">Begrip van het domein expliciteren</td><td valign="top">Gegevensgebruik specificeren</td><td valign="top">Gegevensgebruik realiseren</td></tr>
<tr><td valign="top"><b>Voorbeeldtermen</b></td><td valign="top">Begrippenmodel, Concept model, Thesaurus, Taxonomie, Business glossary</td><td valign="top">Conceptueel informatiemodel, Ontologie, Kennismodel, Bedrijfsobjectenmodel, Domeinmodel</td><td valign="top">Logisch gegevensmodel, Logisch informatiemodel, Logisch datamodel</td><td valign="top">Technisch gegevensmodel, Technisch datamodel, Fysiek datamodel, Schema</td></tr>
<tr><td valign="top"><b>Doelgroep</b></td><td valign="top">Iedereen</td><td valign="top">Expertgebruikers van informatiediensten</td><td valign="top">Ontwerpers van informatiediensten</td><td valign="top">Ontwikkelaars van informatiediensten</td></tr>
<tr><td valign="top"><b>Modelleertalen</b></td><td valign="top">SKOS, SBVR</td><td valign="top">OWL, RDFS, UML (OO), OntoUML, ORM, CogNIAM, FCO-IM, ERD (conceptueel), ArchiMate</td><td valign="top">SHACL, UML (OO), ERD (logisch)</td><td valign="top">SQL DDL, JSON Schema, XML Schema, ER (fysiek/implementatie), programmeertaal</td></tr>
<tr><td valign="top"><b>Inhoud</b></td><td valign="top"><ul><li>Begrippen die worden gebruikt en herkenbaar zijn in het domein</li><li>Definities en toelichtingen van de termen die worden gebruikt voor de begrippen</li><li>Synoniemen/homoniemen en alternatieve schrijfwijzen van de begrippen zoals  afkortingen</li><li>Relatie naar wet- en regelgeving en beleid</li>Hiërarchische en associatieve relaties tussen de begrippen</li><li>Classificaties van de begrippen</li><li>Regels over het domein in natuurlijke taal in termen van de begrippen (bedrijfsregels)</li></ul></td><td valign="top"><ul><li>Een formalisatie van dingen die bestaan in het domein</li><li>Feiten en uitspraken over de dingen in het domein</li><li>Eigenschappen van de dingen in het domein</li><li>Eigenschappen die (mogelijk in combinatie) dingen uniek identificeren</li><li>Naamgeving gericht op exactheid</li><li>Formele definities van de dingen en hun eigenschappen</li><li>Mogelijke waarden van eigenschappen (populaties van dingen)</li><li>Exacte relaties tussen de dingen</li><li>Regels over de dingen en hun eigenschappen in een (semi) formele taal</li><li>Verbalisaties over eigenschappen van dingen</li></ul></td><td valign="top"><ul><li>Technologie-onafhankelijke beschrijving van gegevens</li><li>Clusters van gegevens die relevant zijn vanuit logistiek perspectief</li><li>Individuele data-
elementen binnen de gegevensclusters</li><li>Logische sleutels: identificaties die niet bestaan op conceptueel niveau</li><li>Naamgeving gericht op gebruik in ontwerpen</li><li>Beschrijvingen van de gegevens, die niet op hoger liggend niveau duidelijk zijn</li><li>Datatypes van de gegevens</li><li>Relaties tussen de gegevens</li><li>Regels over de gegevens en hun onderlinge relatie, mede op basis van kennis over hoe ze tot stand komen en worden gebruikt</li><li>Vastlegging van historie van gegevens</li><li>Vastlegging van gegevens t.b.v. herleidbaarheid en auditlogging</li></ul></td><td valign="top"><ul><li>Technologie-specifieke representatie van gegevens als data</li><li>Technologie-specifieke datatypen</li><li>Technologie-specifieke identificaties van gegevens</li><li>Technologie-specifieke naamgeving van gegevens</li><li>Technische sleutels: technologie-specifieke representatie van logische sleutels</li></ul></td></tr>
</table>
</p>
<p>Het opstellen van dit soort modellen is essentieel om op een professionele manier met gegevens om te gaan. Het zorgt ervoor dat de basis voor de gegevens is gelegd in de vorm van begrippen. Deze worden beschreven in wet- en regelgeving, en vormen de basis voor de inrichting van informatievoorziening. Middels wetanalyse worden alle begrippen en bedrijfsregels in de juridische teksten expliciet gemaakt, zodat er geen misverstand kan ontstaan over hun betekenis. Het maakt vooral kennis expliciet. Een verdere uitwerking daarvan in meer formele conceptuele modellen zorgt ervoor dat er geen misverstand kan ontstaan over de dingen en eigenschappen die onderdeel zijn van het domein. Een conceptueel model zegt strikt genomen nog niets over hoe gegevens eruit zien, beschrijft alleen het (probleem)domein.</p>
<p>Op het moment dat de informatievoorziening wordt ingericht, moet worden nagedacht over de structuren die nodig zijn bij het opslaan, uitwisselen en gebruiken van gegevens. Er moet ook worden nagedacht over de eenheden waarin gegevens worden verwerkt. Als de eenheden te groot of te klein zijn dan ontstaan er mogelijk performanceproblemen bij het gebruik van het informatiesysteem. Als de eenheden verkeerd worden gekozen dan wordt mogelijk onvoldoende invulling gegeven aan de informatiebehoefte van gebruikers, of sluiten ze mogelijk onvoldoende aan bij mogelijke wijzigingen in de toekomst. Bij deze structuur horen ook regels die aangeven welke beperkingen worden gesteld aan de gegevens en regels die aangeven hoe bepaalde soorten gegevens kunnen worden afgeleid van andere gegevens. Deze aspecten worden beschreven in logische modellen, waarvan er meerdere soorten bestaan. Zo zal er een logisch model nodig zijn voor het inrichten van de database waarin de gegevens worden opgeslagen, van de berichten of bestanden die worden uitgewisseld en van de informatieproducten die aan gebruikers worden verstrekt.</p>
<p>Uiteindelijk moeten deze modellen vertaald worden naar technische gegevensmodellen en schema's die bepalen hoe de gegevens in een bepaalde technologie worden gerepresenteerd. Dat gaat bijvoorbeeld over het formaat van de gegevens, over de precieze datatypes die gebruikt worden en over de technische implementatie van de regels. Schema's worden bijvoorbeeld gebruikt om een validatie uit te voeren, zodat gegevens een bepaalde basiskwaliteit bezitten.</p>
<p>In deze hele keten van modellen is het streven om te zorgen voor traceerbaarheid. Dat zorgt ervoor dat van individuele gegevens duidelijk is aan welk schema ze voldoen, welke structuur wordt gehanteerd, wat de gegevens precies betekenen en hoe dat zich verhoudt tot de woorden die worden gebruikt. Dit heet ook wel verticale data lineage. Het vraagt dat elementen in modellen verwijzen naar elementen in modellen eerder in de keten. Het zorgt ervoor dat snel inzicht kan worden gegeven in de impact van wijzigingen in wet- en regelgeving, omdat alles daar (direct of indirect) aan verbonden is.</p>
<h3>Gegevenskwaliteit</h3>
<p>Het is belangrijk in de metagegevens ook informatie aanwezig is over de kwaliteit van gegevens. Dit zorgt ervoor dat gebruikers kunnen bepalen in hoeverre de kwaliteit van de gegevens voldoende is voor hun specifieke gebruik. Dat is in eerste instantie met name relevant op het niveau van een dataset zoals een informatieproduct. Er zou op dataset niveau minimaal een vriendelijke beschrijving aanwezig moeten zijn waarin alle voor de gebruiker relevante aspecten van de kwaliteit. Dat is zowel een beschrijving van de eisen die worden gesteld aan de kwaliteit als de feitelijke kwaliteit zoals die is gebleken uit metingen. Die laatste is meer dynamisch van aard en zal daardoor in catalogi minder actueel zijn. Het resultaat van een meting op een specifiek moment in tijd geeft gebruikers al wel meer gevoel.</p>
<p>Er zijn allerlei raamwerken en standaarden die gebruikt kunnen worden om meer gestructureerd en gericht uitdrukking te geven aan de kwaliteit van gegevens. Het resultaat is echter dat er allerlei verschillende termen en indicatoren worden gebruikt om uitdrukking te geven aan kwaliteit. Dit maakt het voor gebruikers lastig om dit goed te begrijpen. Om te komen tot meer consistentie is het belangrijk om met elkaar tot een gemeenschappelijke taal te komen in de vorm van een standaard raamwerk voor gegevenskwaliteit. Er is inmiddels een dergelijk raamwerk beschikbaar: het <a href="https://www.noraonline.nl/wiki/Raamwerk_gegevenskwaliteit">NORA raamwerk gegevenskwaliteit</a> (zie ook onderstaand figuur). Dit raamwerk is gebaseerd op een brede set van standaarden en op allerlei kennis en ervaringen van overheidsorganisaties. De basis ervan is ontstaan in de context van de Omgevingswet. Het raamwerk is inmiddels ook omarmd door het Federatief Data Stelsel. Het streven is daarmee om alle registraties die daar deel van uit gaan maken conform dit raamwerk te beschrijven. Dit streven is ook overgenomen in deze domeinarchitectuur.</p>
<p><img src="https://minbzk.github.io/gdi-gegevensuitwisseling/images/raamwerkgegevenskwaliteit.svg"></p>
<p>De praktische implicaties van het gebruik van het raamwerk zijn ook besproken in een werkgroep binnen het Federatief Data Stelsel. Het blijkt dat de diversiteit aan soorten gegevens, soorten contexten en gebruik het lastig maakt om tot een volledig gestandaardiseerde beschrijving te komen. Het meest waardevol en realistisch is om de kwaliteitsdimensies en attributen in het raamwerk vooral als categorie-indeling te gebruiken, zodat op dat niveau er in ieder geval een gestandaardiseerde taal is. Daarbinnen is het streven om zoveel mogelijk standaard zinstructuren te gebruiken, zodat de beschrijvingen zelf ook meer gestandaardiseerd kunnen zijn. Hiervoor zijn inmiddels zinsjablonen beschreven in de context van programma FDS. Idealiter zijn metagegevens over de kwaliteit van gegevens ook beschikbaar in machineleesbare vorm. Daarvoor bestaat de <a href="https://minbzk.github.io/gdi-gegevensuitwisseling/content/elements/id-293860e793c24752a4184737c13d802b.html">DQV standaard</a>, die gebaseerd is op Linked Data standaarden. Het NORA raamwerk kan hierin als taal worden gehanteerd. Vooralsnog is dit waarschijnlijk voor veel organisaties te ver gegrepen.</p>
<p>Los van de beschrijving van de gewenste of huidige kwaliteit aan de hand van een kwaliteitsraamwerk zouden ook de kwaliteitsregels zelf beschikbaar moeten zijn via de metagegevens. Kwaliteitsregels zijn een specifieke vorm van beperkingsregels en drukken uit binnen welke grenzen gegevens zich zouden moeten begeven. Het kwaliteitsattribuut logische consistentie verwijst naar de mate waarin aan dit soort regels wordt voldaan en heeft dan ook alleen betekenis als de regels zelf beschikbaar zijn. Het kwaliteitsattribuut waarschijnlijkheid zegt iets over de mate waarin de gegevens waarschijnlijk zijn voor de situatie en verwijst naar de mate waarin signaalregels worden overschreden. Signaalregels zijn een specifieke vorm van kwaliteitsregels die aangeven dat gegevens mogelijk foute waarden bevatten. Ze leiden tot een waarschuwing. Er is op dit moment geen eenvoudige technologie-onafhankelijke standaard voor het beschrijven van beperkingsregels, waardoor moet worden gekozen tussen natuurlijke taal, een zelfbedachte taal, een leverancierspecifieke taal of modelleertaalspecifieke talen zoals OCL of SHACL.
<h3>Voorwaarden en overeenkomsten</h3>
<p>Een andere belangrijke categorie van metagegevens is informatie over de voorwaarden die gelden bij het gebruik van de gegevens. Dat zijn rechten, plichten en beperkingen die bijvoorbeeld kunnen voortvloeien uit wet- en regelgeving of auteursrechten. Het expliciet maken hiervan zorgt ervoor dat afnemers en gebruikers weten binnen welke grenzen gebruik van de gegevens mogelijk is. Het daadwerkelijk gebruik van de gegevens kan daarmee beschouwd worden als het impliciet akkoord gaan met deze gegevens. Voor gevoelige gegevens zoals persoonsgegevens is dit niet voldoende en zullen er aanvraagprocessen en toetsingen op privacy en ethiek nodig zijn. Op het moment dat aanvragen worden goedgekeurd, dan zullen mogelijk specifieke overeenkomsten worden opgesteld. Denk daarbij bijvoorbeeld aan verwerkersovereenkomsten, maar ook aan gegevensleveringsovereenkomsten waarin de specifieke afspraken over bijvoorbeeld verantwoordelijkheden, de betrokken gegevens en de specifieke eisen zijn beschreven. Generieke voorwaarden zouden al op een hoger niveau moeten zijn geborgd, zoals in de vorm van algemene voorwaarden en service level agreements.</p>
<p>In de huidige praktijk zijn er al allerlei aanvraagprocessen, maar kunnen deze best een lange doorlooptijd kennen en allerlei menselijke interpretatie en beoordeling vragen. Het streven is daarom om dit soort aanvraagprocessen te stroomlijnen en waar mogelijk ook te automatiseren. Dit vraagt dat voorwaarden en afspraken ook worden vastgelegd in machineleesbare vorm. Onderdeel daarvan is ook dat controles die bij een aanvraag relevant zijn, alsook autorisatiescontroles die worden uitgevoerd bij het daadwerkelijk gebruik van de gegevens in machineleesbare regels zijn beschreven. Dit wordt “Policy Based Access Control” genoemd. Het inrichten van de controleprocessen en bijbehorende systemen vraagt echter een behoorlijke inspanning en wordt dus liefst generiek ingericht. Er zijn hiervoor standaard afsprakenstelsels beschikbaar waarvan gebruik kan worden gemaakt, zoals iShare en de technologie van de International Data Spaces Association.</p>
<h3>Herkomst van gegevens</h3>
<p>Het is belangrijk om te kunnen begrijpen wat de herkomst is van gegevens. Het geeft een belangrijke indicatie van de kwaliteit van gegevens en bepaalt daarmee voor een belangrijk deel het vertrouwen dat gebruikers in de gegevens hebben. De herkomst van gegevens kan op allerlei niveaus in metagegevens zijn vastgelegd. De basis is dat in de metagegevens van een dataset duidelijk is wie de bronhouder is. Voor individuele gegevens kan bijvoorbeeld relevante context zijn wie ze heeft gecreëerd, op welk moment, naar aanleiding van welke gebeurtenis en als onderdeel van welke activiteit (zie ook onderstaand figuur). Voor informatieproducten geldt dat zij zijn afgeleid van brongegevens middels een transformatie. Gebruikers willen dan weten wat welke bronnen en afleidingsregels gebruikt zijn. De gebruikte bronnen moeten dan zijn beschreven in de metagegevens van het informatieproduct en de afleidingsregels moeten op te vragen zijn door gebruikers. Het liefst hebben gebruikers ook inzicht in de gebruikte brongegevens. Een eindgebruiker zou dat liefst ook inzichtelijk krijgen bij individuele gegevens in een rapport of dashboard waar deze naar kijkt. Idealiter is de volledige keten inzichtelijk, van inwinning, via bewerkingen en transformaties tot op wat op een scherm zichtbaar is. Of dat ook echt noodzakelijk en haalbaar is zal in een individuele context moeten worden bepaald.</p>
<p><img src="https://minbzk.github.io/gdi-gegevensuitwisseling/images/context.svg"></p>
<p>In de context van de hernieuwde eIDAS verordening zal er een European Digital Identity Wallet beschikbaar komen. Hierin kunnen gebruikers verifieerbare verklaringen plaatsen van allerlei partijen, die ze vervolgens kunnen verstrekken aan dienstverleners. Een verifieerbare verklaring is eigenlijk een bewijs dat gegevens afkomstig zijn van een bepaalde partij. Het zegt daarmee dus ook iets over de herkomst van gegevens. Ook in de context van de Single Digital Gateway zullen allerlei organisaties verifieerbare verklaringen moeten gaan leveren. Daarbij gaat het vooral over grensoverschrijdende procedures die ondersteund moeten worden, zoals het opvragen van een diploma van iemand. Bij elkaar zorgt dit ervoor dat het toenemend belangrijk wordt voor organisaties om verifieerbare verklaringen te kunnen leveren, om voorbereid te zijn op dit soort ontwikkelingen. Ook los van deze ontwikkelingen is het leveren van een meer formeel bewijs van de herkomst van gegevens mogelijk waardevol. Het geeft afnemers een bepaald vertrouwen in het gegeven en de herkomst.</p>



<h2>3.4 Verdieping: communicatieprotocollen</h2><p>In dit deel van de architectuur wordt ingegaan op de verschillende vormen van gegevensuitwisseling, hun toepassingsgebied en de daarbij gebruikte communicatieprotocollen. Er wordt specifiek ingegaan op de Digikoppeling standaard en de gewenste doorontwikkeling ervan. Daarna wordt ook de nieuwe FSC standaard toegelicht.</p>
<h3>Vormen van gegevensuitwisseling</h3>
<p>
Het is belangrijk om te onderkennen dat er heel veel verschillende vormen van gegevensuitwisseling bestaan, op allerlei abstractieniveaus, met allemaal hun eigen specifieke focus. Veel van deze vormen hebben een eigen bestaansrecht. Het is dan vooral ook de vraag wanneer je zou moeten toepassen. Het onderscheidende bij al deze vormen van uitwisseling is vooral dat wat centraal staat (de focus heeft). Dat kan zijn 1. de service, 2. de resource, 3. het event, 4. de gegevens, 5. het bericht of 6. publicatie op het web. Daarmee zijn het paradigma’s om te kijken naar gegevensuitwisseling. In onderstaande paragrafen vergelijken we de verschillende basisvormen en benoemen we de belangrijkste communicatieprotocollen. Vervolgens geven we een overzicht van de toepassingsgebieden.
</p><p>
<b>Service-oriëntatie</b>: Bij service-oriëntatie (ook wel: Service Oriented Architecture - SOA) bieden applicaties hun functionaliteit aan in de vorm van services. Een applicatieservice is een logisch afgebakend stuk functionaliteit waarmee een bedrijfsfunctie ondersteund wordt. Het is te zien als een doorontwikkeling van wat eerder Remote Procedure Calls werden genoemd, in combinatie met ideeën uit componentgebaseerde software-ontwikkeling. Service-oriëntatie is min of meer synoniem geworden aan het gebruik van Web Services op basis van de SOAP standaard, alhoewel je het ook met andere communicatieprotocollen zou kunnen realiseren. 
</p><p>
<b>Resource-oriëntatie</b>: Tegenwoordig is er toenemende aandacht voor integratie op basis van RESTful API’s, dat je kunt zien als onderdeel van het paradigma resource-oriëntatie. Bij resource-oriëntatie ligt de nadruk niet op de service maar op de te benaderen resource (bijvoorbeeld een klantobject). Elke resource heeft daartoe een eigen adres (URL) en kent standaard operaties voor het creëren, lezen, wijzigen en verwijderen van gegevens. Bij RESTful API’s staat de standaard HTTP centraal staat en ervan wordt uitgegaan dat de server geen toestand bijhoudt.
</p><p>
<b>Eventoriëntatie</b>: Bij eventoriëntatie (ook wel: Event Driven Architecture - EDA) vormen gebeurtenissen de initiator voor uitwisseling van gegevens. Denk aan de geboorte van een kind, een huwelijk en een verhuizing. Bij event-oriëntatie wordt veel gewerkt met het publish-and-subscribe mechanisme, waarbij applicaties zich kunnen abonneren op bepaalde typen gebeurtenissen, die vervolgens worden genotificeerd bij het optreden van deze gebeurtenissen. Een combinatie tussen eventoriëntatie en berichtoriëntatie komt wel vaker voor. Message oriented middleware biedt dan functionaliteit voor publish/subscribe.
</p><p>
<b>Gegevensoriëntatie</b>: Bij de uitwisseling van gegevens kunnen ook de gegevens zelf centraal staan. Je zou dit gegevensoriëntatie kunnen noemen. De functionaliteit en de rol van de gegevens in een proces zijn daarbij van ondergeschikt belang. Het belangrijkste is dat er een aanbieder is van gegevens en een afnemer van deze gegevens. De precieze vorm van de gegevens en de manier waarop de gegevens worden uitgewisseld kan sterk variëren. Het kan gaan om de uitwisseling van bestanden, het bevragen van gegevensbronnen of het synchroniseren van gegevensbronnen. Synchronisatie van gegevensbronnen maakt typisch gebruik van Change Data Capture technologie, waarbij elke wijziging zoals vastgelegd in de transactielog van een database wordt uitgewisseld. Hiermee kan een volledige replica (of subset ervan) van een gegevensbron worden gemaakt op een andere locatie.
</p><p>
<b>Berichtoriëntatie</b>: Bij berichtoriëntatie staat het bericht centraal, die typisch ook asynchroon wordt gecommuniceerd. Dat betekent dat de zender niet wacht op een antwoord. Vaak gaat het om verwerkingen die uitgesteld verwerkt kunnen worden, zoals periodieke batchprocessen. De nadruk ligt dan vooral op het asynchroon en betrouwbaar verzenden van berichten met Message Oriented Middleware, typisch op basis van queueing mechanismen. Door de ontkoppeling van de zender en de ontvangen met een queue is het eenvoudiger om het aantal gelijktijdige verwerkingen op te schalen. 
</p><p>
<b>Betekenisoriëntatie</b>: Bij betekenisoriëntatie staat het betekenisvol publiceren van gegevens op het wereldwijde web centraal. Dat betekent dat het formeel beschrijven van de betekenis van de gegevens en het beschikbaar stellen van deze gegevens conform webstandaarden belangrijk is. Gegevens krijgen ook meer betekenis door relaties te leggen naar andere begrippen en gegevens. Het op een efficiënte manier verwerken van de gegevens is daarbij minder belangrijk. In deze context wordt ook gesproken over het semantische web, waarbij gegevens betekenisvol beschikbaar zijn op het web en aan elkaar verbonden. Met het SPARQL protocol kunnen complexe zoekvragen worden gesteld, ook federatief over meerdere bronnen.
</p><p>
In onderstaande tabel wordt een overzicht gegeven van de verschillende vormen van gegevensuitwisseling, hun primaire toepassingsgebied en de aanbevolen communicatieprotocollen of direct aan communicatie gerelateerde standaarden. Deze tabel moet vooral gezien worden als een globale positionering. Er zijn allerlei grijze gebieden en nuances die zich niet goed in een dergelijke tabel laten uitdrukken. Zo hebben gaan we in de vergelijking bijvoorbeeld uit van een smalle definitie van service-oriëntatie, gebaseerd op de SOAP standaard om het contrast met resource-oriëntatie te verduidelijken. 
</p><p>
<table class="table table-striped">
<tr><td width=20%><b>Vorm van gegevensuitwisseling</b></td><td width=30%><b>Toepassingsgebied</b></td><td width=50%><b>Aanbevolen communicatieprotocol of standaard en inzetgebied</b></td></tr>
<tr><td>Service-oriëntatie</td><td><ul><li>Integratie met bestaande service-georiënteerde systemen</li><li>Complexe, samengestelde bewerkingen</li><li>Hoge eisen aan beveiliging of transactionaliteit</li></ul></td><td><ul><li>Digikoppeling WUS (beveiligde uitwisseling met signing en encryptie)</li></ul></td></tr>
<tr><td>Resource-oriëntatie</td><td><ul><li>Laagdrempelige toegang voor ontwikkelaars<li>Eenvoudige bewerkingen</li><li>Hoge eisen aan schaalbaarheid</li></ul></td><td><ul><li>REST (onbeveiligde uitwisseling)</li><li>Digikoppeling REST API, FSC (beveiligde uitwisseling, zonder signing en encryptie)</li><li>GraphQL (samengestelde bevragingen)</li><li>API Features, API Tiles, NL WFS, NL WMS (uitwisseling van geografische gegevens)</li></ul></td></tr>
<tr><td>Eventoriëntatie</b></td><td><ul><li>Afhandelen van gebeurtenissen</li><li>Snel inspringen op gebeurtenissen</li></ul></td><td><ul><li>NL GOV profile for CloudEvents</li></ul></td></tr>
<tr><td>Gegevensoriëntatie</b></td><td><ul><li>Periodieke batchprocessen en bulkverwerkingen</li><li>Datawarehousing en business intelligence</li></ul></td><td><ul><li>HTTP (onbeveiligde downloads van bestanden)</li><li>Digikoppeling GB (beveiligde uitwisseling van bestanden)</li><li>OData (bevragen van een gegevensbron)</li></ul></td></tr>
<tr><td>Berichtoriëntatie</b></td><td><ul><li>Betrouwbaar en schaalbaar verwerken van mutaties</li><li>Integratie met legacy systemen</li></ul></td><td><ul><li>Digikoppeling ebMS (betrouwbare aflevering van berichten)</li><li>AMQP (berichten die buiten het inzetgebied van Digikoppeling ebMS vallen)</li></ul></td></tr>
<tr><td>Betekenisoriëntatie</b></td><td><ul><li>Betekenisvol publiceren van gegevens op het web</li><li>Publicatie van metagegevens</li></ul></td><td><ul><li>HTTP (bevragen van een enkele web resource)</li><li>SPARQL (bevragen van web resources)</li><li>IIIF (bevragen van multimediale web resources)</li></ul></td></tr>
</table>
</p>
<p>De volgende figuur geeft een overzicht van de verschillende vormen van gegevensuitwisseling door ze te positioneren in de context van de belangrijkste soorten verwerkingen tussen bepaalde soorten systemen</p>
<p><img src="https://minbzk.github.io/gdi-gegevensuitwisseling/images/vormen.svg"></p>

<h3>Digikoppeling</h3>
<p>
Het is belangrijk om gegevensuitwisseling te standaardiseren, waar mogelijk. Overheidsbreed is hiervoor de Digikoppeling standaard gedefinieerd. De Digikoppeling standaard maakt veilige gegevensuitwisseling tussen overheden mogelijk. De standaard beschrijft afspraken om gegevens juist te adresseren, leesbaar en uitwisselbaar te maken en veilig en betrouwbaar te verzenden. Het bevordert de interoperabiliteit tussen overheidsorganisaties. De standaard bestaat uit een viertal koppelvlakspecificaties voor gestructureerd gegevensuitwisseling met en tussen overheidsorganisaties:
</p>
<ul>
<li>Digikoppeling Koppelvlakstandaard WUS - voor synchrone uitwisseling van gestructureerde berichten;</li>
<li>Digikoppeling Koppelvlakstandaard ebMS2 - voor asynchrone uitwisseling voor betrouwbaar berichtenverkeer.</li>
<li>Digikoppeling Koppelvlakstandaard REST-API - voor synchrone gegevensuitwisseling met resources;</li>
<li>Digikoppeling Koppelvlakstandaard Grote Berichten - voor het uitwisselen van grote bestanden.</li>
</ul>
<p>
Zoals beschreven in de <a href="https://gitdocumentatie.logius.nl/publicatie/dk/architectuur/2.0vv/">architectuur Digikoppeling</a> is Digikoppeling gericht op de beveiligde uitwisseling van gestructureerde gegevens tussen systemen van Nederlandse overheidsorganisaties en instellingen uit de (semi-)publieke sector. Het zegt niets  over de toepassing van de standaard buiten deze afbakening: met bedrijven, van open data of van ongestructureerde gegevens. Het is verplicht om te gebruiken bij gesloten diensten, de uitwisseling met GDI-voorzieningen en bij sector-overstijgende uitwisseling. Uitwisseling van geografische gegevens is uitgesloten van het functioneel toepassingsgebied. </p>
<p>
Synchrone uitwisseling kan worden ingericht op basis van de Digikoppeling-koppelvlakstandaard WUS en het Digikoppeling REST API profiel. Digikoppeling Koppelvlakstandaard ebMS2 biedt specifieke ondersteuning voor asynchrone uitwisseling en betrouwbare aflevering. Als snelheid belangrijker is dan betrouwbaarheid dan is het gebruik van de REST API of WUS koppelvlakstandaarden logischer. Digikoppeling Grote Berichten is gericht op de veilige bestandsoverdracht van berichten groter dan 20 MB, met name in de context van ebMS en WUS. Als er behoefte is aan signing en/of en encryptie dan zijn alleen de WUS en ebMS koppelvlakstandaarden geschikt. Dat is bijvoorbeeld relevant als zich tussen aanbieder en afnemer een niet vertrouwde intermediair bevindt. Er is in de huidige versie van de Digikoppeling architectuur geen onderscheid meer tussen 'WUS voor bevragingen' en 'ebMS voor meldingen'. In de praktijk bleek dit onderscheid niet altijd goed te werken. 
</p><p>
Partijen bepalen in onderling overleg welke Digikoppeling profiel ze gebruiken. Providers, zoals Basisregistraties en landelijke voorzieningen, bepalen welke koppelvlakstandaard gebruikt wordt voor een door hun geleverde dienst. Per dienst kunnen ook meerdere koppelvlakstandaarden aangeboden worden.
</p>
<h3>Doorontwikkeling van Digikoppeling</h3>
<p>
In deze paragraaf schetsen we een aantal inzichten en ontwikkelingen die invloed hebben op de Digikoppeling standaard. Ons algemene advies is om Digikoppeling als brede standaard te positioneren, ook voor communicatie met bedrijven, binnen sectoren en voor open data. Dat draagt bij aan maximale standaardisatie, hogere interoperabiliteit en maakt het uiteindelijk voor organisaties dus alleen maar eenvoudiger. Dit vraagt wel een bredere positionering, aandacht voor aansluitvoorwaarden en een stringenter vorm van lifecyclemanagement van de Digikoppeling standaard.
</p><p>
Digikoppeling is ontwikkeld voor toepassing op nationaal niveau. Voor gegevensuitwisseling op EU-niveau gelden EU-standaarden, waarvan e-Delivery op dit moment de dominante is. Voor gegevensuitwisseling met Europese overheden is gebruik van de e-Delivery standaard dus aanbevolen. Het zou goed zijn als de Digikoppeling-standaarden zoveel mogelijk afgestemd zijn op de e-Delivery standaard. Dat zou het eenvoudiger maken voor Nederlandse overheidsorganisaties om gegevens via Digikoppeling automatisch ook internationaal beschikbaar te kunnen stellen. Daarnaast zou de e-Delivery standaard zelf mogelijk ook als Digikoppeling koppelvlakstandaard kunnen worden gedefinieerd. Het vraagt nader onderzoek om te bepalen of dit meerwaarde heeft.
</p>
<p>
Er is inmiddels een vervanger van de ebMS2 standaard zoals onderdeel van het koppelvlakprofiel ebMS, namelijk de ebMS3 standaard. Wij adviseren om migratie naar deze ebMS3 standaard in te zetten, zeker ook gegeven dat deze standaard ook Europees wordt gebruikt als onderdeel van de e-Delivery standaard. Aandachtspunt is dat ebMS3 niet backwards compatible is met ebMS2. Het is dan ook belangrijk om een implementatie- en migratieplan op te stellen waarin deze aandachtspunten nader zijn uitgewerkt.</p>
<p>
De Digikoppeling standaard is ontwikkeld voor gegevensuitwisseling tussen organisaties, maar het zou beter zijn als deze standaard ook voor uitwisseling met bedrijven ingezet kan worden. Gegevensuitwisseling met overheidsorganisaties is niet fundamenteel anders dan met bedrijven. De inzet voor bedrijven is al grotendeels mogelijk, maar een expliciete toets hierop en eventuele aanpassing van de standaard is wenselijk. Met name de kosten die verbonden zijn aan de beveiligingscertificaten zijn een mogelijke drempel.
</p><p>
De koppelvlakstandaard REST API is op dit moment heel beperkt ingevuld. Het biedt ook geen ondersteuning voor signing en encryptie. Tegelijkertijd zijn ze inmiddels de standaard manier van gegevensuitwisseling voor veel organisaties. Doorontwikkeling en uitbreiding van deze standaard is dus aanbevolen. Vanuit het Common Ground initiatief bij gemeenten is inmiddels de FSC-standaard ontwikkeld, die een aantal functies biedt die in meer algemene zin waardevol zijn bij het gebruik van (HTTP-gebaseerde) API’s. Zo biedt het bijvoorbeeld mechanismen om partijen te machtigen voor het gebruik van API’s van derden. We zien het als een logische stap, die ook inmiddels al is ingezet, om deze FSC standaard te combineren met de Digikoppeling API koppelvlak standaard en om daarmee om te vormen tot een landelijke standaard. 
</p><p>
De koppelvlakstandaard REST API is nu specifiek gericht op RESTful API’s. Tegelijkertijd zien we nieuwe uitwisselprotocollen opkomen zoals GraphQL en SPARQL. Deze protocollen bieden meer specifieke mogelijkheden dan RESTful API’s, bijvoorbeeld om mogelijke performanceproblemen die kunnen optreden bij het gebruik ervan te voorkomen. Het gebruik van RESTful API’s kan namelijk tot relatief veel kleine verzoeken leiden, wat tot performanceproblemen kan leiden. GraphQL is bijvoorbeeld mogelijk een beter bruikbaar protocol als er sprake is van complexe bevragingen, mogelijk ook over meerdere endpoints. We denken dat Digikoppeling ook rekening zou moeten houden met het gebruik van dit soort protocollen. 
</p>
<h3>Federated Service Connectivity</h3>
<p>
De Federated Service Connectivity (FSC) standaard is ontwikkeld in de context van het Common Ground programma voor gemeenten. Het standaardiseert de werking van tussenliggende componenten die het gebruik van API’s vereenvoudigen. De standaard wordt inmiddels ondersteund door verschillende leveranciers en is gepositioneerd als een brede standaard die door alle overheidsorganisaties kan worden gebruikt. Het is voorgesteld als onderdeel van het Digikoppeling profiel voor REST API’s, maar kan in bredere zin worden gebruikt voor gegevensuitwisseling tussen systemen over HTTP.
</p>
<p>
De kern van de FSC standaard is dat het een vertrouwensnetwerk kan creëren tussen systemen door het creëren van contracten tussen partijen. De API's die worden aangeboden en de bijbehorende contracten worden geregistreerd in een directory, waarvan er meerdere kunnen zijn. In een directory kunnen API's worden gezocht en op basis daarvan kunnen ze worden aangroepen door systemen, waarbij het resulterende berichtenverkeer verloopt over tussenliggende FSC componenten. Er is een tussenliggend componenten bij het zendende systeem (outway) en een tussenliggend componenten bij het ontvangende systeem (inway). In deze componenten kan ook extra functionaliteit worden aangeroepen, zoals het loggen van de berichten. Hiervoor wordt een transactie-identificatie gegenereerd, die bij elkaar behorende berichten kan correleren. Daarnaast zijn er manager componenten die vooral verantwoordelijk zijn voor de contractafhandeling. Het is mogelijk om machtigingen tussen systemen toe te kennen. Hierdoor kan een systeem van een derde partij (bijvoorbeeld een SaaS leverancier) een machtiging ontvangen om namens een overheidsorganisatie gebruik te maken van een ander systeem. Dit voorkomt dat er sleutels van certificaten aan deze derde partij moeten worden verstrekt, wat vanuit beveiligingsperspectief onwenselijk is. </p>
<p><img src="https://minbzk.github.io/gdi-gegevensuitwisseling/images/fsc.jpg" width=640></p>
<h2>3.5 Verdieping: historie</h2><p>Gegevens  zijn een belangrijke grondstof, die voor verschillende doelen bruikbaar zijn. Op het moment dat een registratie invulling geeft aan relevante functionele en niet functionele eisen dan kan deze als bronregistratie gebruikt worden. Aan bronregistraties moeten standaard eisen worden gesteld over het vastleggen en beschikbaar stellen van historie. Historie is een verantwoordelijkheid van een bronhouder, maar is ook zichtbaar en relevant voor afnemers. Daarmee is het ook een aspect om rekening mee te houden bij gegevensuitwisseling.</p>
<h3>Vormen van historie</h3>
<p>
Voor veel afnemers is het van belang dat een bronregistratie actuele gegevens kan leveren. Er zijn ook allerlei processen waarin gegevens van een peildatum relevant zijn. Denk bijvoorbeeld aan een gemeentelijk WOZ-proces waarbij gegevens rondom een pand op de peildatum 1 januari van belang zijn. Het is dan nodig dat in de bronregistratie wordt vastgelegd op welk moment bepaalde wijzigingen zijn doorgevoerd. We noemen dit het bijhouden van de ”formele historie” van gegevens. Deze worden vastgelegd in de tijdlijn registratie, die de veranderingen van gegevens in de registratie bijhoudt. Je zou daarbinnen nog onderscheid kunnen maken tussen het moment waarop een gegeven is ontvangen en het moment waarop het beschikbaar is voor verdere verwerking. De laatste is vooral relevant, aangezien dat bepaalt wanneer gebruikers over de gegevens hebben kunnen beschikken. Formele historie is een basis die iedere bronregistratie moet ondersteunen.
</p>
<p>
Naast deze tijdlijn registratie is het vaak ook relevant om te weten wanneer het object waarnaar de gegevens verwijzen, in de werkelijkheid is gewijzigd. Neem als voorbeeld een persoon die verhuist. Tussen het moment van daadwerkelijk verhuizen en het doorgeven van de verhuizing aan de gemeente kan een aantal dagen passeren. In de tijd tussen daadwerkelijk verhuizen en het formeel vastleggen van die verhuizing door de gemeenten loopt hetgeen de gemeente formeel weet en dat wat in de werkelijkheid een feit is uit elkaar. De persoon woont immers een aantal dagen op een ander adres dan bij de gemeente is vastgelegd in de registratie. Het vastleggen van de veranderingen van een object in de werkelijkheid door een bronregistratie noemen we de “materiële historie”. Deze wordt bijhouden in de tijdlijn geldigheid.
</p>
<p>Het vastleggen van deze historie is niet voor alle bronregistraties relevant, maar dit zou wel specifiek moeten worden onderzocht en bepaald op basis van eisen en wensen vanuit het gebruik. Voor registraties die een juridische werkelijkheid vastleggen is dit essentieel. Hetzelfde geldt voor veel van de basisregistraties. Voor dit soort registraties is dan zowel de formele als de materiële historie van belang. We spreken dan ook wel van bi-temporaliteit, omdat er sprake is van twee tijdlijnen. Hiermee is vast te stellen wat een afnemer op een bepaald moment in de tijd kon weten over een situatie in de werkelijkheid. Onderstaand figuur illustreert dit.</p>
<p><img src="https://minbzk.github.io/gdi-gegevensuitwisseling/images/historie.jpg"></p>
<p>
Bovenstaand figuur geeft de twee tijdlijnen weer rondom de wijzigingen van een adres. Op de horizontale as is de tijdlijn geldigheid weergegeven en op de verticale as de tijdlijn registratie. Weergegeven is de situatie waar initieel in 2010 een adres is geregistreerd en daarna tweemaal is gewijzigd. De eerste wijziging heeft plaatsgevonden in 2012 en betrof een correctie van het adres in verband met een onjuiste registratie van het huisnummer bij het adres. De tweede wijziging betreft de doorgifte van een adreswijziging in 2018. Door deze adreswijziging wordt het huidig adres (blauw blok) beëindigd per 2018 en het nieuwe adres (groen blok) wordt geldig vanaf 2018.
</p>
<p>
Door het registreren van de tijdstippen van registratie en de tijdstippen van geldigheid is het mogelijk om te tijdreizen over de twee assen. 
<ul>
<li>Als in 2011 een afnemer het actuele adres opvraagt dan ontvangt de afnemer ‘Breedstraat 1, 4006XX, Breda’ als antwoord. </li>
<li>Als in 2014 de vraag stelt wat het adres in 2011 was dan ontvangt de afnemer ‘Breedstraat 3, 4006XX, Breda’. Dit doordat het adres in verband met een administratieve correctie met terugwerkende kracht gecorrigeerd is.</li>
<li>Als in 2020 een afnemer het actuele adres opvraagt dan ontvangt de afnemer ‘Kerkstraat 84, 2118 AD, Gouda’ als antwoord.</li> 
<li>Als in 2020 een afnemer het in 2016 geregistreerde opvraagt dan ontvangt de afnemer ‘Breedstraat 3, 4006XX, Breda’ als antwoord.</li>
</ul> 
</p>
<p>
Genoemde tijdslijnen moeten worden gerespecteerd bij het wijzigen, rectificeren en vergeten van gegevens. Uitgangspunt daarbij is dat gegevens nooit fysiek worden verwijderd of overschreven, tenzij daar een expliciete juridische reden voor is. Uiteraard is het wel belangrijk om na einde bewaartermijn de gegevens te vernietigen. Daarnaast zouden bronregistraties de vragen moeten kunnen beantwoorden over dat wat was geregistreerd en dat wat geldig was op een specifiek moment in het verleden.
</p>
<h3>Structureren van historie</h3>
<p>Het is belangrijk om je te beseffen dat het vastleggen en beschikbaar stellen van historie niet los gezien kan worden van de eenheden en structuur waarin gegevens worden geregistreerd en uitgewisseld. In de huidige praktijk wordt vaak het resultaat van gebeurtenissen voor objecten in een registratie opgeslagen. Het lastige van deze wijze van registratie is eigenlijk dat het onvoldoende recht doet aan dat wat eraan ten grondslag liggen. Gegevens zijn vooral een uitdrukking van een feit (gebeurtenis) in de werkelijkheid, in een specifieke context. Als je in een database of bericht kijkt dan ontbreekt meestal die context. Er is alleen nog een platgeslagen gegeven en door het ontbreken van context is het onvoldoende duidelijk wat het gegeven precies betekent. Daarnaast zijn database records niet de meest natuurlijke eenheid om een feit in uit te drukken. Er staan vaak meerdere gegevens bij elkaar, die afkomstig zijn uit meerdere feiten. Denk bijvoorbeeld aan een tabel met natuurlijk personen, waarin zowel gegevens staan die gerelateerd zijn aan het feit dat iemand is geboren als aan het feit dat iemand is gaan wonen op een bepaald adres en aan het feit dat iemand een emailadres heeft gekregen. Het doorvoeren van een feit leidt daarmee tot het wijzigen van slechts een aantal kolommen in de tabel. Anders gezegd: een tabel is niet de eenheid van feiten. De consequentie hiervan is dat het vastleggen van historie hierdoor ook lastig is. 
</p>
<p>
Het is voor het kunnen werken met historie veel logischer als feiten zelf de eenheid van registratie zijn. Een verhuizing is dan gewoon een nieuw feit. Het feit drukt uit dat iemand op een moment verhuisd is naar een adres. Dit feit kun je dan gewoon toevoegen aan de registratie of beschikbaar stellen aan anderen. Het is dan duidelijk dat de adreswijziging gerelateerd is aan de gebeurtenis van verhuizen, en bijvoorbeeld niet het gevolg van een administratieve correctie. Als je dit feit dan ook nog verrijkt met relevante contextgegevens dan zorg je ervoor dat er geen misverstand of wantrouwen kan ontstaan over wat er precies is gebeurd. Dat betekent bijvoorbeeld dat je ook vastlegt wie dit feit heeft gemeld en dat de gemeente van het nieuwe woonadres heeft bevestigd dat deze verhuizing inderdaad heeft plaatsgevonden. Er ontstaat hierdoor dus een meer betrouwbare registratie. 
</p><p>
Er is ook andere context die relevant is om toe te voegen aan feiten. Zo is het bijvoorbeeld mogelijk dat er terugmeldingen worden gedaan op bepaalde gegevens en dat deze in onderzoek worden geplaatst. Een dergelijke markering geeft belangrijke context aan een gegeven. Het kan ook zijn dat er kwaliteitscontroles op de gegevens hebben plaatsgevonden en dat een gegeven is gemarkeerd als niet plausibel (mogelijk foutief). Dat is ook relevante context voor het gegeven. Tenslotte kunnen gegevens ook zijn afgeleid van andere gegevens en kan het belangrijk zijn om bij het feit van afleiding te verwijzen naar de gebruikte afleidingsregels. Door een registratie dus te structureren en beschikbaar te stellen als een verzameling van feiten en de mogelijkheid te bieden om deze feiten te annoteren met relevante context ontstaat een veel rijkere registratie. De mate waarin een dergelijke registratie ook kan voldoen aan eisen van performance en schaalbaarheid vraagt wel aandacht.
</p><h2>3.6 Verdieping: eventoriëntatie</h2><p>Dit hoofdstuk beschrijft architectuuraspecten die van belang zijn bij eventoriëntatie. Het start met een inleiding op het onderwerp en gaat vervolgens dieper in op de relevante standaarden.</p>
<h3>Terminologie</h3>
<p>Als we spreken over eventoriëntatie, refereren we in meer algemene zin naar een gebeurtenisgedreven werkwijze. Daarbij notificeren aanbieders afnemers en verstrekken ze daarbij gegevens over plaatsgevonden gebeurtenissen. Voorafgaand daaraan abonneren afnemers zich door aan te geven voor welke typen gebeurtenissen zij genotificeerd willen worden. De plaatsgevonden gebeurtenissen zijn de trigger om gegevens uit te wisselen. Het initiatief daarvoor ligt bij de aanbieder die gegevens verstrekt over binnen zijn domein plaatsgevonden gebeurtenissen (“don’t call us, we’ll call you”). Deze manier van gegevens uitwisselen is fundamenteel anders dan wanneer een aanbieder een service aanbiedt en afnemers zelf het initiatief nemen om gegevens op te gaan halen. . Beide vormen van gegevensuitwisseling hebben bestaansrecht, maar kennen een specifiek toepassing en kunnen ook in combinatie worden gebruikt. Gebruikers van smartphones vinden het vanzelfsprekend dat zij kunnen aangeven voor welke type gebeurtenissen zij notificaties willen ontvangen.
</p><p>
Eventoriëntatie is belangrijk om snel te kunnen reageren op gebeurtenissen in processen. Dat kunnen levensgebeurtenissen zijn; belangrijke gebeurtenissen in het leven van een burger. Het kunnen ook gebeurtenissen zijn die te maken hebben met wijzigingen in gegevens, waarin anderen geïnteresseerd zijn. Organisaties willen snel genotificeerd worden als er (mogelijk) relevante wijzigingen in brongegevens hebben plaatsgevonden, zodat ze beschikken over actuele gegevens. Dat kan bijvoorbeeld zo zijn als een eerder opgevraagd gegeven foutief was en is gecorrigeerd of als de status van een gegeven is gewijzigd na het moment van afnemen. Eventoriëntatie kan ook dataminimalisatie ondersteunen, door het notificeren over gegevenswijzigingen los te zien van het ophalen van de specifieke (persoons)gegevens die relevant zijn in een specifiek proces.
</p><p>
Een veelgebuikt patroon bij eventoriëntatie is “publish-subscribe”. Daarbij produceren applicaties (producers) berichten over plaatsgevonden gebeurtenissen (events). Afnemende applicaties (consumers) nemen een abonnement (subscription) op bepaalde soorten berichten. Makelaars (intermediairy’s) kunnen bemiddelen tussen producers en consumers om gepubliceerde events aan de juiste consumers te verstrekken. Consumers ontvangen de soorten events waarop ze zijn geabonneerd. Onderstaande figuur geeft de beschreven rolverdeling weer.</p>
 <p><img src="https://minbzk.github.io/gdi-gegevensuitwisseling/images/cloudevents.jpg"></p>
<p>Applicaties kunnen eigendom zijn van één of meerdere organisaties en kunnen (in verschillende samenstellingen) ook gecombineerd zijn. Bij een uitwisseling kunnen één of meerdere intermediairs een rol spelen. De afspraken tussen betrokken partijen over de gegevensuitwisseling zijn sterk vergelijkbaar met de algemeen geldende afspraken bij gegevensuitwisseling. </p>
<h3>Applicatie-architectuur</h3>
<p>De functionaliteit voor abonneren wordt op dit moment veelal geboden via interactieve schermen. Daarop kan een gebruiker aangeven welke soorten events hij wel en niet willen ontvangen. Het kan gaan om eenvoudige invulschermen of om schermen waarmee een gebruiker zelf complexe selectieregels kan definiëren. Soms wordt aanvullend de mogelijkheid geboden om periodiek geautomatiseerd bepaalde filter-gegevens aan te leveren. Bijvoorbeeld in de vorm van een periodiek aangeleverd bestand of via een API waarmee een afnemer gegevens aanlevert die worden gebruikt om events te filteren. Een voorbeeld hiervan is een verzameling BSN’s van personen waarvoor events moeten worden verstrekt.
</p><p>
Het is ook mogelijk om abonnementen geautomatiseerd via API’s vast te leggen, te wijzigen of verwijderen. Dit biedt nieuwe mogelijkheden, zoals het afsluiten van (heel) veel kleine abonnementen waarin in detail is beschreven in welke events een afnemer is geïnteresseerd. Bijvoorbeeld door per persoon waarvoor genotificeerd moeten worden een eigen abonnement af te sluiten. 
</p><p>
Abonneren krijgt nu beperkt aandacht omdat de noodzaak van standaardisatie nu minder groot is en omdat gestandaardiseerd geautomatiseerd abonneren zeer complex is. De belangrijkste reden hiervoor is dat voor een standaard veel soorten metagegevens nodig zijn om in alle situaties bruikbaar te zijn, waardoor de standaard snel (te) complex wordt. Het zelf ontwikkelen van een abonneerstandaard is niet wenselijk, maar het is wel wenselijk om internationale ontwikkelingen op dit vlak te volgen en te zijner tijd daarop aan te sluiten.
</p><p>
Notificeren gaat over het verzenden van events. Een event is een data record dat een plaatsgevonden gebeurtenis beschrijft. Het bevat metagegevens over context voor bijvoorbeeld het kunnen routeren van het event van producers naar consumers en het bevat inhoudelijke informatie over de plaatsgevonden gebeurtenis of een verwijzing naar waar die is te vinden. Events worden getransporteerd via, gestructureerde of binaire, berichten. Voor een event wordt gebruik gemaakt van een bepaald formaat (bijv. JSON of XML) en transportprotocol (bijv. HTTP of AMQP). Bij notificeren gaat het in het algemeen over gebeurtenissen die hebben plaatsgevonden (‘feiten’), niet over gebeurtenissen in de toekomst.
</p><p>
Voor notificeren zijn een aantal functionaliteiten relevant: routeren, filteren en verstrekken. Routeren is het fysiek transporteren van events zodat ze vanuit producers bij consumers terecht komen. Filteren is het binnen alle gepubliceerde event per consumer selecteren van de juiste events. Verstrekken is het beschikbaar stellen van events aan consumers via een bezorg- of ophaalmechanisme. Het initiatief voor verstrekking kan liggen bij een intermediary of een consumer.
</p><p>
Bij notificeren kan de communicatie tussen applicaties synchroon of asynchroon verlopen. Bij Asynchrone communicatie wacht de verzender niet op een antwoord van de ontvanger. Asynchrone communicatie biedt voordelen qua schaalbaarheid, flexibiliteit, foutbestendigheid en efficiëntie bij notificeren. Een notificatie die niet kan worden verstrekt omdat een consumer niet actief is kan dan bijvoorbeeld door een intermediair worden bewaard en op een later moment als de consumer actief is alsnog worden verstrekt. Bij gebeurtenisgedreven werken, inclusief notifiëren, verdient asynchrone communicatie daarom de voorkeur. </p>
<h3>Standaarden</h3>
<p>Van 2021 tot 2023 is in opdracht van het Ministerie van Binnenlandse Zaken het <a href="https://github.com/VNG-Realisatie/notificatieservices/tree/main/docs/achtergronddocumentatie">project ‘Notificatieservices’</a> uitgevoerd. Een van de doelen daarvan was om een advies te geven over een standaard voor notificeren. Er is besloten om daarvoor voort te bouwen op de internationale standaard <a href="https://cloudevents.io/">CloudEvents</a>. Deze standaard is gekozen omdat deze het beste aansluit bij de aanwezige behoeften en mogelijkheden van Nederlandse overheidsorganisaties. De <a href="https://semiceu.github.io/LinkedDataEventStreams/">Linked Data Event Streams</a> standaard was nog in ontwikkeling en op dat moment (nog) te weinig toepasbaar. De standaard is wel in combinatie met de CloudEvents standaard te gebruiken. CloudEvents wordt vanaf 2018 ontwikkeld binnen de Cloud Native Computing Foundation (CNCF) via een community met onder andere Cloud leveranciers zoals Microsoft, Google en Amazon. Tijdens het project Notificatieservices is door onderzoeksbureau Gartner bevestigd dat de CloudEvents-standaard voldoende toekomst vast was om als basis te gebruiken. 
</p><p>
<a href="https://www.asyncapi.com/">AsyncAPI</a> is de de facto standaard voor het definiëren van asynchroon werkende API’s en wordt vaak vergeleken met OpenAPI specification. Met behulp van AsyncAPI zijn onder andere het formaat van berichten, de uit te voeren operaties en te gebruiken protocollen gestandaardiseerd te beschrijven. Dit bevordert de kwaliteit van documenteren, ontwerpen, testen en gebruiken van asynchroon werkende API’s. AsyncAPI is onderdeel van de Linux Foundation en wordt actief onderhouden door een open-sourcegemeenschap. De standaard kent een groeiend ecosysteem van tools en bibliotheken die AsyncAPI-specificaties kunnen verwerken, zoals codegeneratoren, validatietools, integraties met API-gateways en meer. AsyncAPI is te combineren met CloudEvents. CloudEvents helpt bij het definiëren van het formaat van de gebeurtenissen en AsyncAPI helpt bij het definiëren van de gebeurtenisgestuurde API's. AsyncAPI kan worden gebruikt om de API en het bijbehorende CloudEvent-formaat te documenteren.
</p><p>
Naarmate er meer eventgeoriënteerd wordt gewerkt wordt het steeds belangrijker om daarbij betrokken metadata gestandaardiseerd vast te leggen en raadplegen. Om events goed te kunnen verwerken moet bekend zijn om wat voor soort event het gaat en wat de precieze betekenis daarvan is. Hiervoor kan gebruik worden gemaakt van catalogi met de beschrijving van event-types en hun relaties. Het is wenselijk dat dit type documentatie wordt gestandaardiseerd omdat consumers met steeds meer producers en soorten events te maken krijgen. 
<h3>De CloudEvents standaard in meer detail</h3>
<p>
Omdat er in een eerder onderzoek vooral is gekozen voor het gebruik van de CloudEvents standaard, wordt deze hier in meer detail uitgelegd. CloudEvents kent een compacte ‘core specificatie’ voor gestandaardiseerde beschrijving van events. Aanvullend zijn er specificaties voor gebruik van de core specificatie met specifieke gegevensformaten (bijvoorbeeld JSON en XML) en transport protocollen (bijvoorbeeld HTTP en AMQP). Standaardisatie strekt zich daarmee uit tot en met implementatieaspecten. Er zijn door de community ondersteunende producten ontwikkeld, zoals System Development Kits (SDK) voor veelgebruikte programmeertalen.
</p><p>
Er is een Nederlands profiel op de CloudEvents standaard ontwikkeld: <a href=”https://www.logius.nl/domeinen/gegevensuitwisseling/nl-gov-profile-cloudevents”>NL GOV profile for CloudEvents</a>. Het bevat een set afspraken over het gebruik van de internationale CloudEvents standaard binnen de Nederlandse overheid. Het beschrijft bijvoorbeeld welke (aanvullende) afspraken gelden met betrekking tot het gebruik van bepaalde attributen. Naast het profiel zelf is er een document <a href=”https://gitdocumentatie.logius.nl/publicatie/notificatieservices/guidelines/”>Guidelines for NL-GOV profile CloudEvents</a> dat gebruik van de standaard beschrijft bij gebruik van respectievelijk HTTP, JSON, webhooks. Het profiel en de handreiking zijn in beheer bij Logius. Het is de bedoeling dat het profiel op afzienbare termijn wordt opgenomen in de lijst van open standaarden van het Forum voor Standaardisatie.
</p><p>
Het centrale begrip in de CloudEvents standaard is ‘event’: een data record met metadata. Het bevat contextattributen om te kunnen notificeren en inhoudelijke gegevens over een plaatsgevonden gebeurtenis (of een verwijzing daarnaar). Een viertal metagegevens moeten volgend de CloudEvents specificatie, en het daarop gebaseerde NL GOV Profile for CloudEvents, altijd aanwezig zijn binnen een event:
<ul>
<li>Een unieke identificatie voor het event (‘id’)</li>
<li>De bron van het event (‘source’)</li>
<li>De versie van de gebruikte CloudEvents-specificatie (‘specversion’)</li>
<li>Het eventtype (‘type’)</li>
</ul>
<p>
Het GOV NL profile for CloudEvents bevat afspraken over hoe deze attributen binnen de overheid moeten worden gebruikt. In een event kunnen ook aanvullende metagegevens worden opgenomen. CloudEvents heeft een aantal vaak voorkomende metadata gedefinieerd, maar ze zijn ook zelf te definiëren. Dit kan bijvoorbeeld op sector- of domeinniveau gebeuren.
</p><p>
Ook bij gebruik van het NL GOV Profile for CloudEvents is er ruimte voor betrokken organisaties om eigen keuzes te maken. Bijvoorbeeld wat betreft in events op te nemen metadata, het wel of niet opnemen van inhoudelijke data in berichten en gebruikte gegevensformaten, transportprotocollen en technische infrastructuur. Gegevens in een subscription kunnen zowel handmatig als geautomatiseerd worden bijgewerkt. Een samengestelde applicatie kan applicatiecomponenten combineren. Het initiatief voor verstrekking kan liggen bij intermediary of consumer.
</p>
<h2>3.7 Veranderinitiatieven</h2><p>De domeinarchitectuur beschrijft veranderinitiatieven die worden voorgesteld omdat ze nodig zijn om ervoor te zorgen dat de digitale overheid kan voldoen aan de beschreven architectuur. Het zijn in eerste instantie alleen voorstellen en ze zijn ook nog niet voorzien van informatie over kosten en baten. Ze zijn vooral input voor portfoliomanagement en programmering, in het kader waarvan kosten en baten kunnen worden uitgewerkt.</p><table class="table table-striped table-hover table-condensed"><tbody><tr><td width=200 class="convertlinks no-margin eerstekolom" style="white-space:pre-wrap"><a href="..\elements\id-dd34cf416ee84ab8a5a6ead202d3fa0b.html">Beleid organisatie-identificaties</a></td><td class="convertlinks no-margin tweedekolom" style="white-space:pre-wrap">Er zijn verschillende manieren om organisaties te identificeren, zoals het gebruik van KvK-nummer, OIN, CBS-code, de codes in het Register van Overheidsorganisaties en TOOI. Het is onduidelijk welke identifiers in welke situaties moeten worden gebruikt. Doordat er in de praktijk verschillende keuzes worden gemaakt is het integreren van gegevens over organisaties ook lastig. Er is beleid nodig dat meer duidelijkheid geeft om tot meer consistentie te komen. Daarbij moeten ook de consequenties voor organisaties en systemen worden meegenomen.</tr><tr><td width=200 class="convertlinks no-margin eerstekolom" style="white-space:pre-wrap"><a href="..\elements\id-97f3d38b3882435f8472a14f47d9100a.html">Digikoppeling ebMS migreren naar ebMS3/AS4</a></td><td class="convertlinks no-margin tweedekolom" style="white-space:pre-wrap">De ebMS3/AS4 standaard is de opvolger van de ebMS2 standaard. De ebMS2 standaard is technisch verouderd, en in de markt is er meer kennis en ondersteuning beschikbaar voor ebMS3/AS4. Migratie naar de ebMS3/AS4 standaard is daarom aanbevolen. Daarnaast is het ook onderdeel van de Europese e-Delivery standaard. Er moet een implementatie- en migratieplan worden opgesteld.</tr><tr><td width=200 class="convertlinks no-margin eerstekolom" style="white-space:pre-wrap"><a href="..\elements\id-4adc66b28d264e749f0d9a8433584f2d.html">Digikoppeling scope en inzetgebied verbreden</a></td><td class="convertlinks no-margin tweedekolom" style="white-space:pre-wrap">Er is herbezinning nodig op de scope en het inzetgebied van Digikoppeling. Er zijn andere standaarden voor gegevensuitwisseling zoals GraphQL en SPARQL die veel gebruikt worden. Er moet worden bepaald of Digikoppeling dit soort standaarden expliciet kan ondersteunen. Daarnaast is het verbreden van het inzetgebied van Digikoppeling naar gegevensuitwisseling met bedrijven wenselijk, omdat dat bijdraagt aan maximale standaardisatie. Er is daarbij wel expliciet aandacht nodig voor drempels die het verplicht gebruik van certificaten mogelijk opwerpen.</tr><tr><td width=200 class="convertlinks no-margin eerstekolom" style="white-space:pre-wrap"><a href="..\elements\id-6219ea07f37a4e4b81ea110e3a11ab36.html">Implementatie van eventoriëntatie</a></td><td class="convertlinks no-margin tweedekolom" style="white-space:pre-wrap">Er is aandacht nodig voor eventoriëntatie en het belang ervan en kennis hierover moet worden verspreid. Het is gewenst dat aanbieders notificaties gaan verstrekken over plaatsgevonden gebeurtenissen die relevant zijn voor andere (overheids)organisaties. Daarnaast moeten organisaties moeten hun processen en applicaties aanpassen zodat zij effectief gebruik kunnen maken van notificaties. Er is ook een behoefte aan catalogi waarin gebeurtenissen kunnen worden beschreven. Mogelijk kan developer.overheid.nl hiervoor gebruikt worden.</tr><tr><td width=200 class="convertlinks no-margin eerstekolom" style="white-space:pre-wrap"><a href="..\elements\id-d0754566d25d4d02b9406e39f64a435d.html">Kwaliteitsdashboards voor landelijke metagegevens</a></td><td class="convertlinks no-margin tweedekolom" style="white-space:pre-wrap">Er moeten kwaliteitsdashboards worden ingericht op landelijke metagegevens catalogi zoals de stelselcatalogus, data.overheid.nl, developer.overheid.nl en het Nationaal Geo Register om inzicht te geven in de kwaliteit van de daarin vastgelegde metagegevens. Daarin kan ook publiek inzichtelijk worden gemaakt hoe bepaalde organisaties scoren op dit kwaliteitsdashboard, zodat extra prikkels ontstaan voor organisaties om de kwaliteit van hun metagegevens te verbeteren.</tr><tr><td width=200 class="convertlinks no-margin eerstekolom" style="white-space:pre-wrap"><a href="..\elements\id-cf8db3f407dd44b9a37bd2da04907734.html">Metagegevens standaard voor gegevenskwaliteit</a></td><td class="convertlinks no-margin tweedekolom" style="white-space:pre-wrap">Het is wenselijk om een standaard te bepalen waarmee op een consistentie manier over gegevenskwaliteit in metagegevens kan worden gecommuniceerd. Hierdoor kunnen afnemers eenvoudiger begrijpen in hoeverre gegevens passen bij hun eigen gebruik. Het NORA raamwerk gegevenskwaliteit zou hiertoe moeten worden vertaald naar de DQV standaard.</tr><tr><td width=200 class="convertlinks no-margin eerstekolom" style="white-space:pre-wrap"><a href="..\elements\id-a424004519d640f3a005f813ece7ae01.html">Onderzoek automatisering contractering van afnemers</a></td><td class="convertlinks no-margin tweedekolom" style="white-space:pre-wrap">Er bestaan mogelijkheden om contractvoorwaarden om te zetten in autorisatieregels die geautomatiseerd gecontroleerd kunnen worden. Hiermee is verdergaande automatisering van contractering tussen aanbieders en afnemers mogelijk. Er is onderzoek nodig om te bepalen in hoeverre dit een bredere behoefte is bij overheidsorganisaties, hoe ver dit soort controles zouden moeten gaan en hoe dit technisch kan worden ingericht. Zo is het bijvoorbeeld mogelijk om ook aan de kant van de afnemer en gebruiker dergelijke controles uit te voeren. Verder zijn er verschillende standaarden die kunnen worden gebruikt zoals de XACML standaard, de ODRL standaard, de Rego taal van de Open Policy Agent (OPA), MYDATA of de Usage Contract Language van de International Data Spaces Association.</tr><tr><td width=200 class="convertlinks no-margin eerstekolom" style="white-space:pre-wrap"><a href="..\elements\id-51b7d96c3c8143a6a0aab1ab35691a81.html">Onderzoek eDelivery bouwstenen als onderdeel van de GDI</a></td><td class="convertlinks no-margin tweedekolom" style="white-space:pre-wrap">Onderdeel van de Europese e-Delivery standaard zijn een aantal (software)bouwstenen beschikbaar. Het zou waardevol kunnen zijn om deze formeel onderdeel te laten zijn van de GDI en breed beschikbaar te stellen aan overheidsorganisaties. Daarbij hoort ook beleid over hoe deze bouwstenen generieker ingezet kunnen worden. Het vraagt nader onderzoek om te bepalen of dit meerwaarde heeft.</tr><tr><td width=200 class="convertlinks no-margin eerstekolom" style="white-space:pre-wrap"><a href="..\elements\id-0e85a67b569d4eeba00a544dba53a937.html">OpenAPI specificatie als Linked Data vocabulaire</a></td><td class="convertlinks no-margin tweedekolom" style="white-space:pre-wrap">Het is wenselijk om een Linked Data vocabulaire te ontwikkelen voor de OpenAPI specificatie. Dit maakt het mogelijk om metagegevens over API's (API specificaties) te integreren met andere vormen van metagegevens, zoals gegevensmodellen. Specifieke aandacht is gewenst voor het op gestandaardiseerde wijze kunnen verbinden van data-elementen in API specificaties (en daarmee in JSON schema's) aan objecttypes en attributen in gegevensmodellen. Dit creëert een verticale data lineage waardoor gebruikers van API's beter inzicht krijgen in de precieze betekenis van gegevens in API's.</tr><tr><td width=200 class="convertlinks no-margin eerstekolom" style="white-space:pre-wrap"><a href="..\elements\id-24c531554b1a401ebeee080552d22f84.html">Standaard vocabulaire voor voorwaarden en afspraken</a></td><td class="convertlinks no-margin tweedekolom" style="white-space:pre-wrap">Aanbieders en afnemers zouden gegevens moeten uitwisselen op basis van expliciet vastgelegde voorwaarden en afspraken. Er is nu geen algemene overheidsbrede standaard die beschrijft hoe deze voorwaarden en afspraken kunnen worden vastgelegd. Het standaardiseren hiervan heeft veel meerwaarde. Het zorgt ervoor dat er meer duidelijkheid ontstaat tussen partijen over de voorwaarden en afspraken die gelden. Het maakt het verder ook mogelijk om contractering ook verder te automatiseren.
</tr><tr><td width=200 class="convertlinks no-margin eerstekolom" style="white-space:pre-wrap"><a href="..\elements\id-3d510c2ae0e6482eaacaca7c8618f826.html">Standaard voor beperkingsregels</a></td><td class="convertlinks no-margin tweedekolom" style="white-space:pre-wrap">Er is nu geen eenvoudige technologie-onafhankelijke standaard voor het uitdrukken van beperkingsregels, waardoor moet worden gekozen tussen natuurlijke taal, een zelfbedachte taal, een leverancierspecifieke taal of modelleertaalspecifieke talen zoals OCL of SHACL. Hierdoor is het niet goed mogelijk om deze op een standaard en begrijpelijke manier te beschrijven in een informatie- of gegevensmodel of om kwaliteitsregels mee uit te drukken. Er zou onderzoek moeten plaatsvinden of er in de markt wel talen of standaarden beschikbaar zijn die kunnen worden omarmd, of dat een nieuwe taal moet worden ontwikkeld.</tr><tr><td width=200 class="convertlinks no-margin eerstekolom" style="white-space:pre-wrap"><a href="..\elements\id-d1cd1faf10d944159fc5b17f7d3ddb95.html">Standaardiseren FSC</a></td><td class="convertlinks no-margin tweedekolom" style="white-space:pre-wrap">De Federated Service Connectivity (FSC) standaard biedt standaard mogelijkheden voor veelvoorkomende uitdagingen bij het veilig en betrouwbaar delen van gegevens tussen organisaties. Het is daarmee een belangrijke basis voor gegevensuitwisseling. Het zou als voorstel moeten worden ingediend bij Forum Standaardisatie zodat deze overheidsbreed aanbevolen of verplicht wordt.</tr><tr><td width=200 class="convertlinks no-margin eerstekolom" style="white-space:pre-wrap"><a href="..\elements\id-782b91c6380f47d180e9037741d46a96.html">Standaardiseren NL GOV profile for CloudEvents en AsyncAPI</a></td><td class="convertlinks no-margin tweedekolom" style="white-space:pre-wrap">De standaarden "NL GOV profile for CloudEvents" en AsyncAPI zijn een belangrijke basis voor gebeurtenisgedreven gegevensuitwisseling, maar hebben op dit moment geen formele status binnen de overheid. Het sturen op het gebruik hiervan is wenselijk om te komen tot meer standaardisatie. De standaarden zouden aangeboden moeten worden aan Forum Standaardisatie zodat deze overheidsbreed aanbevolen of verplicht worden.</tr><tr><td width=200 class="convertlinks no-margin eerstekolom" style="white-space:pre-wrap"><a href="..\elements\id-98e2c9f977d141989e67242a1492c39b.html">Stelsel van standaarden voor metagegevens</a></td><td class="convertlinks no-margin tweedekolom" style="white-space:pre-wrap">Er zou expliciete aandacht en sturing moeten zijn op landelijk niveau op het borgen dat landelijk vastgestelde standaarden voor metagegevens consistent zijn en goed met elkaar te integreren. Het ministerie van BZK heeft aangegeven eigenaar te willen zijn. Er moet een beheerder worden aangewezen en die dit stelsel inricht en beheert. </tr></tbody></table><p style="font-size:5px;text-align:right"></p></div></div></body></html>